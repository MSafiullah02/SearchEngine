{
    "paper_id": "PMC7120058",
    "metadata": {
        "title": "1 Micro-organismen, de mens en het ontstaan van infectieziekten: algemene principes",
        "authors": [
            {
                "first": "A.I.M.",
                "middle": [],
                "last": "Hoepelman",
                "suffix": "",
                "email": null,
                "affiliation": {}
            },
            {
                "first": "A.C.M.",
                "middle": [],
                "last": "Kroes",
                "suffix": "",
                "email": null,
                "affiliation": {}
            },
            {
                "first": "R.W.",
                "middle": [],
                "last": "Sauerwein",
                "suffix": "",
                "email": null,
                "affiliation": {}
            },
            {
                "first": "H.A.",
                "middle": [],
                "last": "Verbrugh",
                "suffix": "",
                "email": null,
                "affiliation": {}
            },
            {
                "first": "H.A.",
                "middle": [],
                "last": "Verbrugh",
                "suffix": "",
                "email": null,
                "affiliation": {}
            },
            {
                "first": "A.C.M.",
                "middle": [],
                "last": "Kroes",
                "suffix": "",
                "email": null,
                "affiliation": {}
            },
            {
                "first": "R.W.",
                "middle": [],
                "last": "Sauerwein",
                "suffix": "",
                "email": null,
                "affiliation": {}
            }
        ]
    },
    "body_text": [
        {
            "text": "Infectieziekten zijn te beschouwen als een aparte groep ziekten van de mens. Steeds gaat het om ziekten die het gevolg zijn van een interactie tussen de mens en een ander biologisch agens: een micro-organisme. Bij een infectieziekte is er sprake van een bepaalde vorm van interactie waarbij schade optreedt voor de mens. Verreweg de meeste interacties tussen mensen en micro-organismen zijn echter niet schadelijk voor de mens. Infectieziekten behoren tot de meest prevalente aandoeningen van de mens en op mondiaal niveau zijn ze nog steeds de belangrijkste oorzaak van sterfte. Daarom is het voor het onderwijs in de geneeskunde van groot belang infectieziekten als een aparte groep ziekten te beschouwen met een unieke etiologie, epidemiologie, pathogenese, diagnostiek, behandeling en preventie. Infecties komen op alle leeftijden voor en kunnen alle organen en weefsels van het lichaam treffen. Infectieziekten zijn daardoor een belangrijk paradigma in de geneeskunde.",
            "cite_spans": [],
            "section": "1.1 Inleiding",
            "ref_spans": []
        },
        {
            "text": "Hoewel Girolamo Fracastoro uit Verona al in 1546 ziekten toeschreef aan overdraagbare, onzichtbare kiemen (seminaria) en Antonie van Leeuwenhoek in 1677 meldde dat hij met zijn microscopen \u2018kleijne diertgens\u2019 in regenwater kon waarnemen, heeft het tot de tweede helft van de negentiende eeuw geduurd voordat de microbiologie zich als wetenschap ontplooide en de basis legde voor de infectieziektenleer. Vooral in de periode van 1875 tot 1910 legden wetenschappers als Klebs, Pasteur en Koch het causale verband tussen micro-organismen en het voorkomen van (infectie)ziekten bij mensen, dieren en planten. Ook tegenwoordig breidt de wetenschappelijke kennis over de relatie tussen micro-organismen en ziekte bij de mens zich nog uit, mede dankzij de ontwikkelingen op het terrein van de (elektronen)microscopie, de moleculaire microbiologie, de immunologie en de genetische aspecten van de gast-gastheerrelatie tussen de mens en de hem omringende microbi\u00eble wereld. De ontdekking van microbi\u00eble verwekkers van ziekten bij de mens gaat voorlopig door. Bovendien duiken met enige regelmaat geheel nieuwe infectieziekten op, zoals aids, of blijken reeds bekende micro-organismen nieuwe eigenschappen te ontwikkelen, zoals resistentie tegen antibiotica.",
            "cite_spans": [],
            "section": "1.1 Inleiding",
            "ref_spans": []
        },
        {
            "text": "In dit hoofdstuk worden de belangrijkste algemene aspecten van het vakgebied medische microbiologie en infectieziekten behandeld; zij dienen als referentie voor de volgende hoofdstukken, die meer in detail de belangrijkste groepen infectieziekten voor het voetlicht brengen.",
            "cite_spans": [],
            "section": "1.1 Inleiding",
            "ref_spans": []
        },
        {
            "text": "Micro-organismen zijn de oudste levensvorm op aarde. Restanten van bacteri\u00ebn zijn teruggevonden als fossielen van 3,5 miljard jaar oud. Micro-organismen komen overal in de natuur voor (in de grond, in water en in de lucht), zij zijn ubiquitair (zeer wijd verspreid voorkomend) en vormen het grootste deel van de biomassa op aarde. De plaats van micro-organismen in de evolutie van de levende natuur is lange tijd onzeker geweest. Dankzij de analyse van het genetisch materiaal van de verschillende levensvormen is men echter in de jaren tachtig gekomen tot een nieuwe schets van de evolutie die gebaseerd is op de mate van genetische verwantschappen. Hiertoe heeft men gebruikgemaakt van de \u2018sequencing\u2019-techniek, waarmee de exacte basenvolgorde van DNA- en RNA-moleculen kan worden bepaald. Het sequensen van de kleine subeenheid van ribosomaal RNA (smal subunit ribosomal RNA [SSU-rRNA]) van uiteenlopende organismen heeft een nieuwe universele kaart van de evolutie, een fylogenetische stamboom, opgeleverd (figuur 1.1). Het SSU-rRNA is hiervoor geschikt gebleken, omdat het als onderdeel van de ribosomen in alle vrij levende organismen aanwezig is, en omdat het zowel sequenties herbergt die in evolutionaire termen zeer stabiel zijn, als sequenties die in de loop van de tijd wel aan mutaties onderhevig zijn geweest. Daarmee is het SSU-rRNA een goede \u2018evolutionaire klok\u2019, aan de hand waarvan men organismen in de tijd en ten opzichte van elkaar kan indelen (figuur 1.2).",
            "cite_spans": [],
            "section": "1.2.1 Evolutie ::: 1.2 Evolutie als basis",
            "ref_spans": [
                {
                    "start": 1018,
                    "end": 1021,
                    "mention": "1.1",
                    "ref_id": null
                },
                {
                    "start": 1473,
                    "end": 1476,
                    "mention": "1.2",
                    "ref_id": null
                }
            ]
        },
        {
            "text": "Zoals gezegd onderscheidt de fylogenetische stamboom drie hoofddomeinen, die van de Bacteria , die van de Archaea (een bijzondere groep bacteri\u00ebn) en die van de Eucarya . Tot dit laatste domein behoren de dieren (inclusief mens, parasieten en gisten en schimmels), de planten en de fungi. Voor een deel worden met deze genetisch bepaalde indeling de eerder op grond van fenotypische (uiterlijke) kenmerken vermoede relaties bevestigd. Cellen van Eucarya zijn doorgaans groter dan die van Bacteria en Archaea; zij bezitten een duidelijke kern met meerdere chromosomen, omgeven door een kernmembraan (= eukaryoot), terwijl cellen van Bacteria en Archaea slechts over \u00e9\u00e9n, circulair gesloten, chromosoom beschikken dat vrij in de cel ligt (prokaryoot ).",
            "cite_spans": [],
            "section": "1.2.2 Domeinen van het leven ::: 1.2 Evolutie als basis",
            "ref_spans": []
        },
        {
            "text": "Niet in tabel 1.1 opgenomen zijn de prionen . Prionen zijn bijzondere eiwitstructuren die geen nucle\u00efnezuur bevatten en in geaggregeerde vorm worden gevonden in de hersenen van mensen en dieren die lijden aan een bijzondere vorm van degeneratie van het hersenweefsel (o.a. koeroe en gekkekoeienziekte). Prionen ontstaan uit het cellulaire voorlopereiwit, Prion Protein (PrP) genoemd, door een onomkeerbare verandering in de driedimensionale structuur van PrP. Deze overgang van PrP naar prionen kan spontaan geschieden of ge\u00efnduceerd worden door het binnen krijgen van prionen uit een met prionen besmette bron (bijv. het eten van hersenen of ander zenuwweefsel van koeien die lijden aan gekkekoeienziekte). Prionen zijn dus besmettelijk, zij kunnen de ziekte overdragen. De wijze waarop prionen de structuurverandering van normaal PrP induceren en daarmee vermeerdering van prionen teweegbrengen, betreft een specifieke moleculaire interactie tussen prionen en PrP, waarbij ook kleine, genetisch bepaalde verschillen in PrP een rol spelen. Prionen zijn zeer resistent tegen afbraak, wat de oorzaak is van een stapeling die na verloop van een vrij lange tijd (vaak jaren) progressieve ziekteverschijnselen veroorzaakt. Het voorlopereiwit PrP wordt gecodeerd door een gen (Prnp) dat aanwezig is in het genoom van alle zoogdieren, vogels en vissen.\nPrnp\nwordt vooral in zenuw- en lymfeklierweefsel tot expressie gebracht. De biologische betekenis van PrP is grotendeels onbekend. Soortgelijke eiwitten worden ook gevonden bij lagere eukaryote cellen zoals gisten en schimmels, maar experimenteel blijkt PrP ook gemist te kunnen worden zonder te leiden tot de dood van deze cellen.",
            "cite_spans": [],
            "section": "Prionen als ziekteverwekkers ::: 1.2.3 Virussen en prionen ::: 1.2 Evolutie als basis",
            "ref_spans": [
                {
                    "start": 14,
                    "end": 17,
                    "mention": "1.1",
                    "ref_id": null
                }
            ]
        },
        {
            "text": "Bij de evolutie van de organismen in de drie genoemde domeinen betreft het geen strikt van elkaar gescheiden processen. Zo is het vrijwel zeker dat mitochondri\u00ebn in dierlijke cellen en de chloroplasten in de fotosynthetische cellen van planten van origine bacteri\u00ebn zijn geweest die in de evolutie een permanente relatie met een andere levensvorm, de vooroudercel van de Eucarya, zijn aangegaan (een proces dat als endosymbiogenese wordt aangeduid).\nMitochondri\u00ebn bevatten hun eigen DNA, repliceren zelfstandig en worden alleen van moederszijde, via de eicel, aan de kinderen overgedragen. Dergelijke endosymbiontische relaties tussen bacteri\u00ebn en eukaryote cellen zijn ook later in de evolutie ontstaan en hebben obligaat intracellulair groeiende bacteriesoorten opgeleverd zoals de\nChlamydiae en de\nRickettsiae. Deze intracellulair levende bacteri\u00ebn blijken ook genen van hun eukaryote gastheer te kunnen overnemen en in te bouwen in het bacteri\u00eble genoom, een proces dat laterale genoverdracht wordt genoemd. Andersom blijken genen van intracellulair levende bacteri\u00ebn, zoals\nWolbachia pipientis, te kunnen worden overgenomen in het genoom van hun eukaryote gastheren, in dit geval van fruitvliegjes en bepaalde rondwormen (microfilaria ).",
            "cite_spans": [],
            "section": "Prionen als ziekteverwekkers ::: 1.2.3 Virussen en prionen ::: 1.2 Evolutie als basis",
            "ref_spans": []
        },
        {
            "text": "Bacteri\u00ebn hebben naast hun chromosoom vaak ook kleine, circulair gesloten DNA-moleculen die zich zelfstandig in het cytoplasma handhaven en repliceren; dergelijke stukjes extrachromosomaal DNA worden plasmiden genoemd. Plasmiden kunnen de genetische informatie voor belangrijke eigenschappen als resistentie tegen antibiotica herbergen.",
            "cite_spans": [],
            "section": "Prionen als ziekteverwekkers ::: 1.2.3 Virussen en prionen ::: 1.2 Evolutie als basis",
            "ref_spans": []
        },
        {
            "text": "Naast deze replicatie- en herstelfouten kunnen micro-organismen ook genetisch materiaal uit hun omgeving opnemen. De Engelse microbioloog Griffith ontdekte in 1928 dat bacteri\u00ebn van de soort\nStreptococcus pneumoniae een bepaalde eigenschap aan elkaar konden doorgeven: zij waren in staat een polysacharidekapsel buitenom de celwand te vormen, waardoor zij een sterker ziekmakend vermogen kregen. Enkele Amerikaanse onderzoekers stelden in 1944 vast dat het DNA van de bacterie verantwoordelijk was voor de overdracht van deze eigenschap. Het aangeboden vrije DNA werd niet alleen opgenomen in de bacterie, maar ook ingebouwd in het chromosoom (recombinatie ). Dit proces van opname en recombinatie van vrij DNA uit de omgeving staat bekend onder het begrip transformatie . Overigens was DNA als materiaal uit de celkern al in 1896 ontdekt.",
            "cite_spans": [],
            "section": "Acquisitie van nieuwe genen ::: 1.2.4 Verandering in genetisch materiaal ::: 1.2 Evolutie als basis",
            "ref_spans": []
        },
        {
            "text": "Later zijn twee andere mechanismen voor de overdracht van genetisch materiaal tussen bacteri\u00ebn ontdekt, de conjugatie en de transductie (tabel 1.2). Bij conjugatie treedt overdracht van DNA op tijdens direct contact tussen een donor- en een acceptorcel. Cel-celcontact is strikt noodzakelijk voor conjugatieve overdracht van DNA, en wordt gerealiseerd door de vorming van conjugatiebruggen (bij gramnegatieve bacteri\u00ebn ook wel\nsex pili\ngenoemd). Conjugatie beperkt zich meestal tot de overdracht van plasmiden. Bij het fenomeen van transductie zijn virussen betrokken die de bacteriecel als gastheer hebben. Deze bacterievirussen worden ook wel bacteriofagen genoemd. Bacteriofagen vermenigvuldigen zich ten koste van de gastheercel, waarbij nieuwe, complete virusdeeltjes worden geassembleerd uit gerepliceerd faag-DNA en gevormde manteleiwitten. Foutjes bij dit assemblageproces leiden af en toe tot de inbouw van fragmenten van het gastheer-DNA in plaats van faag-DNA. Er komen dan faagdeeltjes vrij die afwijkend zijn van inhoud, maar niet van uiterlijk. Deze faagdeeltjes kunnen zich dan ook aan nieuwe bacteriecellen hechten en hun inhoud (chromosomaal DNA-fragment van de vorige gastheercel) in die nieuwe gastheercellen injecteren. Het zo overgedragen DNA wordt vervolgens ingebouwd in het chromosoom van de nieuwe gastheercel (recombinatie). Men heeft uitgerekend dat ongeveer een op de tienduizend gevormde bacteriofagen een transducerende faag is. Aangezien bacteriofagen, net als andere virussen, gastheerspecifiek zijn, draagt transductie vooral bij tot de overdracht van genen tussen bacteri\u00ebn binnen een bepaalde bacteriesoort of enkele nauw verwante bacteriesoorten.",
            "cite_spans": [],
            "section": "Acquisitie van nieuwe genen ::: 1.2.4 Verandering in genetisch materiaal ::: 1.2 Evolutie als basis",
            "ref_spans": [
                {
                    "start": 143,
                    "end": 146,
                    "mention": "1.2",
                    "ref_id": null
                }
            ]
        },
        {
            "text": "Voor de evolutie van micro-organismen zijn bovengenoemde vormen van genenoverdracht van groot belang. Zij verhogen in sterke mate de overlevingskansen van micro-organismen, omdat zij niet alleen afhankelijk zijn van mutaties in het eigen genoom om nieuwe eigenschappen te verwerven.",
            "cite_spans": [],
            "section": "Acquisitie van nieuwe genen ::: 1.2.4 Verandering in genetisch materiaal ::: 1.2 Evolutie als basis",
            "ref_spans": []
        },
        {
            "text": "De genetische flexibiliteit van micro-organismen is in de jaren zeventig verder opgehelderd door de ontdekking van insertiesequenties en van transposonstransposon.\nDit zijn stukjes lineair DNA die zichzelf repliceren en waarvan de replicons zich gemakkelijk kunnen verplaatsen van het ene DNA-molecuul naar het andere, van het chromosoom naar een plasmide en vice versa. Zij maken zelf de enzymen die nodig zijn voor de recombinatie. Deze \u2018springerige\u2019 stukjes DNA heten insertiesequenties, en als ze additionele informatie (genen) bevatten voor bepaalde eigenschappen, worden ze transposons genoemd (figuur 1.4). Als laatste genetische structuur betrokken bij de evolutie van bacteri\u00ebn moeten de integronen worden genoemd. Dit zijn plaatsen op het chromosoom (of plasmide) waar nieuw DNA in de vorm van gencassettes kan worden ge\u00efntegreerd en vervolgens afgelezen; integronen bezitten een integrase-gen, een receptorplaats en een promotor (figuur 1.5). De gencassettes zijn korte (500-1000 basenparen), vrije stukjes DNA die niet zelfstandig kunnen repliceren, maar die wel op de insertieplaats van integronen kunnen worden ingebouwd en dan kunnen worden afgelezen dankzij de promotor van het integron. Genen die coderen voor resistentie tegen antibiotica, blijken vaak op een dergelijke wijze te zijn ingebouwd in het genetische materiaal van bacteri\u00ebn. Gencassettes kunnen ook weer uit integronen verdwijnen.",
            "cite_spans": [],
            "section": "\u2018Jumping genes\u2019 ::: 1.2.4 Verandering in genetisch materiaal ::: 1.2 Evolutie als basis",
            "ref_spans": [
                {
                    "start": 608,
                    "end": 611,
                    "mention": "1.4",
                    "ref_id": null
                },
                {
                    "start": 948,
                    "end": 951,
                    "mention": "1.5",
                    "ref_id": null
                }
            ]
        },
        {
            "text": "Het DNA en RNA van virussen is evenzeer onderhevig aan veranderingen ten gevolge van mutaties bij de vermeerdering in de gastheercel. Zowel DNA- als RNA-virussen ondergaan spontane mutaties tijdens de replicatie. De mutatiefrequentie is in RNA-virussen gewoonlijk veel hoger (103 tot 106) dan in DNA-virussen (108 tot 1011). De belangrijkste oorzaak voor dit verschil berust bij de verschillen in de wijze van replicatie tussen DNA- en RNA-virussen. DNA-virussen gebruiken veelal een DNA-replicatiemechanisme vergelijkbaar met de gastheercel om het virale genoom te vermenigvuldigen. Tijdens dat replicatieproces wordt het nieuw gevormde DNA gecontroleerd en worden eventuele fouten gecorrigeerd (proofreading mechanism). Een dergelijk controlemechanisme ontbreekt bij de replicatie van RNA, zodat de mutatiefrequentie bij RNA-virussen veel hoger ligt. Ook sommige animale DNA-virussen vertonen een hogere mutatiefrequentie, omdat zij gebruikmaken van een DNA-polymerase, waarbij proofreading ontbreekt. Het resultaat is dat vooral RNA-virussen van nature voorkomen als heterogene populaties die bestaan uit vele virusvarianten, een fenomeen dat ook wel\nquasi-species\nwordt genoemd. Men moet zich realiseren dat de replicatie van virussen in de regel zeer snel verloopt. In \u00e9\u00e9n gastheercel waar bijvoorbeeld adenovirus binnendringt, ontstaan binnen 48 uur honderdduizenden nieuwe viruspartikels. Deze genetische plasticiteit is van groot voordeel bij veranderingen in de gastheercel. Zij passen zich dan gemakkelijk aan.",
            "cite_spans": [],
            "section": "Evolutie van virale genomen ::: 1.2.4 Verandering in genetisch materiaal ::: 1.2 Evolutie als basis",
            "ref_spans": []
        },
        {
            "text": "Indien verschillende virussen gelijktijdig in een gastheercel worden gerepliceerd, kunnen soms nieuwe varianten ontstaan ten gevolge van recombinatie of herrangschikkingen (reassortment) van het aanwezige genetische materiaal. Bij DNA-virussen treedt recombinatie op als gevolg van het fysiek breken en weer aan elkaar \u2018plakken\u2019 van DNA-moleculen (van verschillende oudervirussen) op plaatsen van sequentiehomologie, een vorm van recombinatie die men ook bij bacteri\u00ebn en hogere organismen aantreft. Recombinatie treedt ook op bij RNA-virussen met ongesegmenteerd genoom. Bij gesegmenteerde RNA-virussen kan herrangschikking heel eenvoudig optreden indien verschillende virussen tegelijk een gastheercel infecteren. Bij de assemblage van nieuwe virusdeeltjes wordt die deeltjes dan opgebouwd uit genoomstukjes van verschillende vooroudervirussen.",
            "cite_spans": [],
            "section": "Recombinatie en herrangschikking ::: 1.2.4 Verandering in genetisch materiaal ::: 1.2 Evolutie als basis",
            "ref_spans": []
        },
        {
            "text": "Beide processen, recombinatie en herrangschikking, zijn cruciaal in de evolutie van virussen. Zij leiden tot significante stappen in de ontwikkeling van virussen en leveren veel sneller evolutionair \u2018voordeel\u2019 op dan met alleen de mutaties van het genoom kan worden bereikt. Het influenzavirus is een goed voorbeeld van de gevolgen van antigene variatie ten gevolge van mutaties en van gen-herrangschikkingen. Dit RNA-virus is door genmutaties in staat zijn oppervlakte-eiwitten steeds zodanig te veranderen, dat ze niet goed meer herkend worden door het menselijke immuunapparaat. Het gevolg is dat eerder gegeven immunisatie tegen influenza niet afdoende meer beschermt tegen de nieuwe variant. Deze cyclus herhaalt zich elk jaar en leidt dus elk jaar tot aanpassingen in het influenzavaccin. Af en toe ontstaat een geheel nieuw influenzavirus als gevolg van gen-herrangschikking tussen humaan influenzavirus en influenzavirus afkomstig uit een dier (varken of vogel). Voor het dan opduikende nieuwe influenzavirus bestaat weinig of geen immuniteit onder de wereldbevolking, wat een wereldwijde epidemie (pandemie) van influenza kan opleveren.",
            "cite_spans": [],
            "section": "Recombinatie en herrangschikking ::: 1.2.4 Verandering in genetisch materiaal ::: 1.2 Evolutie als basis",
            "ref_spans": []
        },
        {
            "text": "Naast veranderingen in het genetisch materiaal van micro-organismen bestaat ook het fenomeen van de fenotypische variabiliteit . De op het chromosoom of op de plasmiden gelegen genen zijn voor hun expressie immers afhankelijk van transcriptie en translatie in genproducten. Deze expressie is afhankelijk van allerlei fysisch-chemische omstandigheden waaronder de cel verkeert. Zo produceert\nEscherichia coli een ijzerbindend eiwit (siderofoor ) en brengt het een receptor voor de siderofoor tot expressie wanneer de concentratie van vrij beschikbaar ijzer te laag wordt; daardoor kan de bacterie het schaarse ijzer in zijn omgeving binden en weer naar binnen halen. Alle bovengenoemde mechanismen zorgen ervoor dat pathogene micro-organismen zich in korte tijd kunnen aanpassen aan een veranderende omgeving. Daardoor kunnen zij ontsnappen aan de effecten van bijvoorbeeld antimicrobi\u00eble middelen en die van de immuunrespons van de mens, zoals in de volgende hoofdstukken zal blijken.",
            "cite_spans": [],
            "section": "1.2.5 Verandering in fenotype ::: 1.2 Evolutie als basis",
            "ref_spans": []
        },
        {
            "text": "Door het continue proces van genetische verandering in de tijd zijn binnen \u00e9\u00e9n soort micro-organisme vrijwel altijd diverse typen te onderscheiden. Hoewel alle micro-organismen van \u00e9\u00e9n soort nauwer met elkaar verwant zijn dan met micro-organismen van een andere soort, is er toch sprake van enige genetische diversiteit binnen de grenzen van de soort. Micro-organismen binnen een soort die genetisch identiek of vrijwel identiek zijn, noemt men een stam of kloon ; het zijn afstammelingen van een en dezelfde (recente) voorloper. Binnen een soort zijn meestal meerdere groepen van verwante klonen te onderscheiden, die men in de Engelstalige literatuur ook wel aanduidt met de term\nlineages (ook wel: clade, clan of nageslacht). Tot voor kort maakte men gebruik van fenotypische kenmerken om onderscheid te maken binnen de soort. Veelgebruikte fenotypische methoden zijn serotypering, biotypering en typering op basis van antibioticagevoeligheid (zie verder in dit hoofdstuk). De relatie tussen het fenotype en het genetische type (genotype) is echter onvolledig, zoals uit het hierv\u00f3\u00f3r genoemde voorbeeld van de transformatie van pneumokokkenkapseltype blijkt; een pneumokok kan alleen van kapseltype veranderen, een kleine mutatie in zijn overigens onveranderde genetische\nmake-up. Klonaliteit is dan ook niet goed vast te stellen aan de hand van alleen fenotypische kenmerken. Het begrip klonaliteit is van groot belang waar het gaat om de tracering van micro-organismen in het kader van uitbraken en epidemie\u00ebn. Men wil dan immers weten of pati\u00ebnten besmet zijn geraakt met hetzelfde micro-organisme uit \u00e9\u00e9n of uit meer bronnen. Het is in het kader van infectieziekten bovendien zo, dat niet alle klonen binnen \u00e9\u00e9n soort even grote kansen hebben om mensen ziek te maken. Vaak beschikt maar een fractie van alle klonen binnen een pathogenensoort over alle eigenschappen (= genetische informatie) die nodig zijn om ziekte bij de mens te veroorzaken (tabel 1.3). Dit duidt er dus tevens op dat een micro-organisme over een complex geheel van genetische eigenschappen moet beschikken, wil het pathogene betekenis voor de mens krijgen; dergelijke eigenschappen worden ook wel virulentiefactoren genoemd.",
            "cite_spans": [],
            "section": "1.2.6 Verwantschap tussen micro-organismen ::: 1.2 Evolutie als basis",
            "ref_spans": [
                {
                    "start": 1958,
                    "end": 1961,
                    "mention": "1.3",
                    "ref_id": null
                }
            ]
        },
        {
            "text": "Virussen kunnen op basis van de belangrijkste structurele kenmerken worden ingedeeld. Allereerst naar de aard van het nucle\u00efnezuur, RNA of DNA. Het genoom van een virus kan vervolgens enkelstrengs of dubbelstrengs nucle\u00efnezuur zijn: de meeste RNA-virussen zijn enkelstrengs en de meeste DNA-virussen dubbelstrengs maar hierop zijn uitzonderingen. Het genoom kan bovendien lineair, gesegmenteerd of circulair zijn en soms bestaat het genoom uit twee identieke strengen nucle\u00efnezuur. Bij de enkelstrengs RNA-virussen bestaat bovendien een strikt onderscheid tussen de virussen waarbij dit RNA direct als messenger-RNA (mRNA) kan fungeren als het virus in de cel binnendringt (positief-strengs,\npositive stranded RNA), en de virussen waarbij dit RNA eerst nog omgezet moet worden tot een kopie (negatief-strengs,\nnegative stranded RNA). Daarnaast zijn er nog RNA-virussen waarvan het RNA na binnendringen in de cel wordt omgezet tot DNA. Voor deze laatste twee bijzondere omzettingen van RNA is het noodzakelijk dat het viruspartikel zelf de enzymen bevat om die omzettingen uit te voeren, aangezien deze niet in de gastheercel beschikbaar zijn. Ook het aanwezig zijn van een lipide-envelop is uiteraard een belangrijk kenmerk, dat overigens sterk samenhangt met een grotere kwetsbaarheid van het partikel voor omgevingsinvloeden. Een opvallend structuurkenmerk van virussen is ten slotte de wijze waarop viruseiwitten de capside vormen, die het nucle\u00efnezuur omvat. Bij de capsidestructuur zijn er twee hoofdgroepen: de capsiden op basis van een regelmatig twintigvlak (icosa\u00ebder), of complexere varianten daarvan, en de capsiden op basis van een helix rond het nucle\u00efnezuur. De opvallende icosa\u00ebderstructuur, die uit twintig gelijkzijdige driehoeken bestaat, is wijdverbreid en vormt in vele virusfamilies het bouwplan dat gebruikt wordt om virale eiwitten te assembleren tot een stabiele capside. De wijze waarop zij dit doen verschilt, vooral het aantal eenheden (capsomeren) waaruit die structuur zich vormt kan sterk uiteenlopen. Van de vijf bestaande regelmatige veelvlakken (platonische lichamen) is de icosa\u00ebder die met de meeste vlakken. Het is ook de enige die voorkomt als basis voor een viruscapside, wat ongetwijfeld met de stabiliteit samenhangt. Naast de icosa\u00ebder en de helix komen soms ook onregelmatige vormen van capsiden voor. De indeling van alle virussen op basis van het virale genoom (de aard daarvan en het aantal en de positie van de virale genen) leidt samen met deze structurele kenmerken tot een classificatie waarin de virusfamilievirusfamilie een centrale plaats inneemt. Families die belangrijke kenmerken delen worden wel tot een orde samengevoegd. Binnen een familie (herkenbaar aan het achtervoegsel -viridae) worden genera en species onderscheiden (soms nog subfamilies en subgenera). De virusfamilie is ook als het gaat om klinische relevante verwantschap tussen virussen een nuttig begrip en is daarom ook in figuur 1.7 gebruikt als grondslag voor de indeling. Zo spreekt men van de familie Herpesviridae, met daarbinnen een subfamilie Alphaherpesvirinae en daarin het genus Simplexvirus. Een vertegenwoordiger uit dat geslacht is bijvoorbeeld de species (virussoort) herpessimplexvirus type 2. Van virussen genoemd in dit leerboek wordt bij de primaire bespreking ook steeds de familie genoemd, zodat het daarmee snel duidelijk is wat de meest essenti\u00eble kenmerken van een virus zijn. Zie voor meer informatie over de taxonomie van virussen ook www.ictvonline.org.",
            "cite_spans": [],
            "section": "Indeling van virussen ::: 1.3.1 Virussen ::: 1.3 De verwekkers van infectieziekten",
            "ref_spans": [
                {
                    "start": 2951,
                    "end": 2954,
                    "mention": "1.7",
                    "ref_id": null
                }
            ]
        },
        {
            "text": "Virussen zijn in staat levende cellen binnen te dringen op een specifieke wijze. Daarna vindt met behulp van het gastheermetabolisme synthese plaats van virale eiwitten, zowel van virale enzymen als structurele eiwitten, en replicatie van het virale nucle\u00efnezuur. Binnen de cel vormen zich vervolgens nieuwe viruspartikels, door een proces van spontane assemblage op basis van de interacties tussen de componenten. Deze viruspartikels kunnen de cel verlaten door een deel van de celmembraan of een membraan van een cellulair organel af te snoeren (budding\n), waardoor het virus zijn envelop verkrijgt. Dit proces wordt bepaald door interacties tussen virale eiwitten die in de celmembraan zijn ingebracht en de nucleocapside die zich vormt in de cel. Als alternatief kunnen viruspartikels simpelweg vrijkomen wanneer de ge\u00efnfecteerde gastheercel, waarvan de functie over het algemeen immers sterk zal zijn verstoord, doodgaat en uiteenvalt. Virussen zonder envelop komen in de regel door dergelijke lysis van de gastheercel vrij na assemblage van hun nucleocapsidecomplex in het cytosol.",
            "cite_spans": [],
            "section": "Replicatie van virussen ::: 1.3.1 Virussen ::: 1.3 De verwekkers van infectieziekten",
            "ref_spans": []
        },
        {
            "text": "In figuur 1.8 zijn de opeenvolgende stadia van de virale replicatiecyclus weergegeven. Alle virussen dienen zich eerst te hechten aan het oppervlak van een geschikte gastheercel (adsorptie), daarin binnen te dringen (penetratie) en vervolgens het virusgenoom uit te pakken zodat het kan worden afgelezen (ontmanteling). Zoals alle pathogene micro-organismen, kunnen virussen de geschikte gastheercel via allerlei routes bereiken: inhalatie, ingestie, seksueel contact, directe inoculatie in het weefsel (via trauma, insectenbeten e.d.), huidcontact, maar ook via de placenta naar de foetus. Zowel op het niveau van de gastheersoort (speciesspecificiteit) als van het celtype (weefselspecificiteit) zijn er belangrijke restricties: virussen kunnen zich doorgaans maar in een zeer beperkt aantal soorten cellen van een beperkt aantal gastheren vermenigvuldigen of handhaven. De adsorptie van virionen aan gastheercellen vindt meestal plaats aan specifieke receptoren op het oppervlak van de gastheercel, waarvoor er liganden zijn in de envelop of de capside van het virion. Zo hecht influenzavirus met behulp van zijn oppervlaktehemagglutinine aan siaalzuurhoudende membraanglycoprote\u00efnen van de slijmvliescellen in de luchtwegen. Het humaan immunodefici\u00ebntievirus (hiv) hecht aan cd4-moleculen in cytoplasmamembraan van T-lymfocyten. Sommige virussen worden na aanhechting actief door de gastheercel opgenomen (gefagocyteerd). Bij envelopdragende virussen treedt dan fusie op van de beide lipidehoudende membranen; virussen zonder envelop kunnen soms ook eenvoudig de membraan passeren (translocatie). Ontmanteling van het virusgenoom vindt veelal plaats in het cytoplasma of in een fagolysosoom, bij sommige DNA-virussen pas nadat zij in de kern van de gastheercel zijn aangekomen.",
            "cite_spans": [],
            "section": "Replicatie van virussen ::: 1.3.1 Virussen ::: 1.3 De verwekkers van infectieziekten",
            "ref_spans": [
                {
                    "start": 10,
                    "end": 13,
                    "mention": "1.8",
                    "ref_id": null
                }
            ]
        },
        {
            "text": "De wijze waarop bij een virusinfectie vanaf het coderende nucle\u00efnezuur virusspecifieke mRNA-moleculen worden gevormd ten behoeve van de virale eiwitsynthese, is verschillend voor de al genoemde vormen waarin een virusgenoom kan voorkomen. In figuur 1.9 is weergegeven hoe dit centrale proces in de replicatiecyclus kan verlopen met behulp van viraal gecodeerde enzymen en/of gastheerenzymen bij verschillende voorbeelden van virusfamilies. De eiwitsynthese die daarop volgt in de cel is zonder uitzonderingen geheel afhankelijk van het cellulaire ribosomale translatiesysteem (figuur 1.9). De productie van kopie\u00ebn van het virale genoom ten behoeve van nieuwe infectieuze partikels vindt bij DNA-virussen nagenoeg altijd plaats in de celkern (uitzondering vormen Poxviridae, waaronder variola, de verwekker van menselijke pokken) maar bij RNA-virussen bijna altijd in het cytoplasma (uitzondering: Orthomyxoviridae, waaronder influenzavirus).",
            "cite_spans": [],
            "section": "Replicatie van virussen ::: 1.3.1 Virussen ::: 1.3 De verwekkers van infectieziekten",
            "ref_spans": [
                {
                    "start": 249,
                    "end": 252,
                    "mention": "1.9",
                    "ref_id": null
                },
                {
                    "start": 584,
                    "end": 587,
                    "mention": "1.9",
                    "ref_id": null
                }
            ]
        },
        {
            "text": "De vermeerdering van virussen kan goed worden bestudeerd in celkweken waarbij gevoelige cellijnen worden besmet met virus en de replicatie van virus wordt gevolgd met behulp van biochemische of microscopische technieken, of door het regelmatig bepalen van het aantal infectieuze virusdeeltjes in het kweekmedium (figuur 1.10). Een klassieke bevinding daarbij is dat in het begin van dit proces het virus \u2018verdwijnt\u2019 in de cellen en daarbuiten dan geen of weinig infectieus virus meer te vinden is. In deze zogeheten eclipsfase is het virus in de cellen terechtgekomen en ontmanteld en daardoor niet meer infectieus. Afhankelijk van het soort virus zal na enkele uren of dagen weer infectieus virus in het kweekmedium kunnen worden aangetoond. De periode tussen besmetting van de cellijn en het weer vrijkomen van nieuwe besmettelijke virusdeeltjes noemt men de latentiefase. De titers aan infectieus virus stijgen vervolgens tot een maximum, waarbij het gemiddelde aantal nieuwe virusdeeltjes per ge\u00efnfecteerde cel kan vari\u00ebren (afhankelijk van de virussoort en van de cellijn) van enkele tientallen tot miljoenen (burst size). Dit geldt niet alleen in een celkweek maar ook in ge\u00efnfecteerd weefsel, waardoor een infectie dus reusachtig versterkt wordt en snel om zich heen kan grijpen in een gastheer. Celkweeksystemen spelen een grote rol in het experimenteel virologisch onderzoek en tot voor kort ook in de diagnostiek van virusinfecties, al is deze inmiddels grotendeels gebaseerd op specifieke detectie van virale DNA- of RNA-moleculen (PCR of RT-PCR).",
            "cite_spans": [],
            "section": "Replicatie van virussen ::: 1.3.1 Virussen ::: 1.3 De verwekkers van infectieziekten",
            "ref_spans": [
                {
                    "start": 320,
                    "end": 324,
                    "mention": "1.10",
                    "ref_id": null
                }
            ]
        },
        {
            "text": "Een belangrijk gevolg van een virusinfectie is dat de gastheercel in immunologisch opzicht verandert door het binnendringen van een virus en de expressie van virale eiwitten. Dit leidt tot het op gang komen van zowel een directe respons (de natuurlijke of \u2018innate immunity\u2019) als een specifieke (verworven) cellulaire en humorale immuunrespons in de gastheer (zie ook 1.4.3). Veel virussen blijken deze processen te kunnen be\u00efnvloeden, waardoor zij de immuunrespons omzeilen (ontwijkingsstrategie\u00ebn). Virale genomen kunnen zich, zonder dat er actieve productie van nieuwe virionen plaatsvindt, langdurig in een gastheercel ophouden, hetzij ge\u00efntegreerd in het chromosoom van de gastheercel (o.a. bij hiv), hetzij los in de cel via specifieke mechanismen (o.a. bij herpesvirussen), of op andere, niet goed opgehelderde wijzen. Het fenomeen doet zich zeer vaak voor bij DNA-virussen (of virussen die in de cel een DNA-vorm kennen, zoals hiv). Het DNA-genoom is vanwege zijn biochemische eigenschappen in de cel immers een stabieler molecuul dan RNA. Het verschijnsel wordt latentie genoemd en het potentieel weer te activeren virus in die vorm wordt wel als provirusprovirus aangeduid. In een latent stadium worden soms nog wel delen van het virale genoom afgelezen, maar er worden geen intacte virionen geproduceerd en er treedt geen lysis van de gastheercel op. Klinisch is bij sommige virussen de overgang van de latente fase in een actief replicerende fase duidelijk waarneembaar, zoals bij een koortslip, veroorzaakt door reactivatie van het herpessimplexvirus. Het afwisselen van latentie en replicatie is een kenmerkende eigenschap van de familie van de Herpesviridae. Als illustratie van dit concept is een samenvatting opgenomen van de humane herpesvirussen (tabel 1.4). Ook bacteriofagen kunnen zich latent in hun bacteri\u00eble gastheercel ophouden (profaag) en in deze vorm bijdragen tot het ziekmakend vermogen van de bacterie indien zij de genetische informatie voor een virulentiefactor (bijv. een toxine) herbergen en deze informatie tot expressie wordt gebracht; men spreekt dan van lysogene conversielysogene conversievan de bacterie in kwestie. De productie van difterietoxine door\nCorynebacterium diphtheriae en die van het Panton-Valentine Leucocidine (PVL) door\nStaphylococcus aureus is afhankelijk van de aanwezigheid van een lysogene faag.",
            "cite_spans": [],
            "section": "Replicatie van virussen ::: 1.3.1 Virussen ::: 1.3 De verwekkers van infectieziekten",
            "ref_spans": [
                {
                    "start": 1771,
                    "end": 1774,
                    "mention": "1.4",
                    "ref_id": null
                }
            ]
        },
        {
            "text": "Deze behoren alle tot de familie van de Herpesviridae en vertonen sterk overeenkomstige morfologische kenmerken (zie figuur 1.7) en eenzelfde patroon van primaire infectie, latentie en reactivatie. Grootte en organisatie van het genoom (dubbelstrengs DNA) kunnen echter aanzienlijk verschillen, net als belangrijke biologische en klinische kenmerken.",
            "cite_spans": [],
            "section": "Humane herpesvirussen (tabel 1.4Tab3table) ::: 1.3.1 Virussen ::: 1.3 De verwekkers van infectieziekten",
            "ref_spans": [
                {
                    "start": 124,
                    "end": 127,
                    "mention": "1.7",
                    "ref_id": null
                }
            ]
        },
        {
            "text": "Voor de indeling van bacteri\u00ebn zijn de vorm en de samenstelling van de celwand van doorslaggevend belang. Ook de ligging van bacteri\u00ebn ten opzichte van elkaar speelt een rol. Zo onderscheidt men de bolvormige kokken en de langgerekte staven, die in ketens, pakketjes of trosjes kunnen liggen; de staven kunnen een keurig rechte ori\u00ebntatie hebben, of juist gekromd zijn als een komma of golvend als een slangetje (figuur 1.11). Bacteri\u00ebn worden onder de lichtmicroscoop pas zichtbaar nadat ze gekleurd zijn. In dit verband is de kleurreactie volgens Gram (een Deense onderzoeker uit het eind van de 19e eeuw) de belangrijkste (figuur 1.12). Bij de gramkleuring worden bacteri\u00ebn op een objectglas gefixeerd en eerst met kristalviolet behandeld. Daarna wordt een lugoloplossing (J2+KJ) opgebracht, waardoor in de bacteri\u00ebn een paars, onoplosbaar kristalviolet-lugolcomplex ontstaat. Bij de volgende stap wordt het preparaat overgoten met alcohol en wordt gekeken of de bacteri\u00ebn de paarse kleur vasthouden (ze zijn dan grampositief) of weer loslaten en kleurloos worden (dan zijn ze gramnegatief). In de laatste stap wordt het preparaat gekleurd met fuchsine, waardoor de ontkleurde gramnegatieve bacteri\u00ebn een rozerode kleur krijgen (fuchsine heeft geen effect op de paarse kleur van grampositieve bacteri\u00ebn). Of een bacterie de kristalviolet-lugolkristallen vasthoudt, hangt geheel af van de samenstelling van zijn celwand. De celwanden van grampositieve bacteri\u00ebn zijn veel dikker dan die van de gramnegatieve bacteri\u00ebn en hebben ook een andere opbouw en samenstelling (figuur 1.13). Het is vooral de grote hoeveelheid peptidoglycaan die de dikte van de grampositieve celwand bepaalt en verantwoordelijk is voor het vasthouden van de kristalviolet-lugolkristallen tijdens de gramkleuring. Peptidoglycaan (ook mucopeptide of mure\u00efne genoemd) is een driedimensionaal netwerk van een gigantisch molecuul dat de gehele bacterie omspant en er vorm en sterkte aan geeft. Het bestaat uit lange ketens waarin alternerend de aminosuikers N-acetylglucosamine en N-acetylmuraminezuur voorkomen; aan elke muraminezuurgroep is een korte zijketen van peptide gekoppeld die de kruisverbindingen verzorgt met naburige ketens.",
            "cite_spans": [],
            "section": "Indeling van bacteri\u00ebn ::: 1.3.2 Bacteri\u00ebn ::: 1.3 De verwekkers van infectieziekten",
            "ref_spans": [
                {
                    "start": 420,
                    "end": 424,
                    "mention": "1.11",
                    "ref_id": null
                },
                {
                    "start": 633,
                    "end": 637,
                    "mention": "1.12",
                    "ref_id": null
                },
                {
                    "start": 1577,
                    "end": 1581,
                    "mention": "1.13",
                    "ref_id": null
                }
            ]
        },
        {
            "text": "\nStaphylococcus aureus\nis een veelvoorkomende pathogene, grampositieve bacteriesoort die bolvormig is en in trosjes groeit, terwijl\nEscherichia coli een veelvoorkomende pathogene, gramnegatieve, staafvormige bacterie is.",
            "cite_spans": [],
            "section": "Indeling van bacteri\u00ebn ::: 1.3.2 Bacteri\u00ebn ::: 1.3 De verwekkers van infectieziekten",
            "ref_spans": []
        },
        {
            "text": "De celwanden van bacteri\u00ebn zijn van grote pathogene betekenis, omdat zij voor de mens toxische componenten bevatten. De buitenmembraan van de celwand van gramnegatieven bevat het toxische lipopolysacharide (LPS), terwijl het peptidoglycaan, dat rijkelijk aanwezig is in de wand van grampositieve bacteri\u00ebn, ook toxische eigenschappen heeft, zij het minder uitgesproken dan LPS. Omdat deze \u2018toxinen\u2019 voornamelijk aan de bacteri\u00eble cel gebonden zijn, spreekt men van endotoxinen , in onderscheid met de exotoxinen. Exotoxinen zijn oplosbare eiwitten die door bacteri\u00ebn (maar ook door fungi en parasieten) uitgescheiden kunnen worden en die in lage concentratie giftig zijn voor andere organismen; de toxische werking kan berusten op interactie met membranen waardoor lysis en celdood optreden (o.a. het stafylolysine van\nS. aureus), op interruptie van de eiwitsynthese van de eukaryote cel (o.a. het difterietoxine), op het verhogen van de intracellulaire concentratie van cyclisch amp (adenosinemonofosfaat; o.a. het choleratoxine) of op onderbreking van de zenuwgeleiding (o.a. bij de ziekten tetanus en botulisme).",
            "cite_spans": [],
            "section": "Indeling van bacteri\u00ebn ::: 1.3.2 Bacteri\u00ebn ::: 1.3 De verwekkers van infectieziekten",
            "ref_spans": []
        },
        {
            "text": "Naast deze kenmerken bezitten bacteri\u00ebn aan hun buitenkant soms appendages in de vorm van haarvormige uitsteeksels (pili, fimbriae) en flagellen, waarmee zij zich kunnen aanhechten aan een oppervlak of voortbewegen in een waterig milieu. Ook deze laatste eigenschappen kunnen van belang zijn in de pathogenese van infectieziekten, dan wel als virulentiefactoren worden gezien (figuur 1.14).",
            "cite_spans": [],
            "section": "Indeling van bacteri\u00ebn ::: 1.3.2 Bacteri\u00ebn ::: 1.3 De verwekkers van infectieziekten",
            "ref_spans": [
                {
                    "start": 384,
                    "end": 388,
                    "mention": "1.14",
                    "ref_id": null
                }
            ]
        },
        {
            "text": "Op grond van de manier waarop bacteri\u00ebn aan hun koolstof en energie komen, kunnen ze verder worden ingedeeld in vier groepen. Heterotrofe bacteri\u00ebn gebruiken organische verbindingen als koolstofbron, terwijl autotrofe bacteri\u00ebn al hun koolstof ontlenen aan C1-verbindingen als CO2 en CH4. Als hun energie verkregen wordt uit licht, spreekt men van fototrofe bacteri\u00ebn, terwijl chemotrofe bacteri\u00ebn hun energie uit chemische verbindingen halen. De voor de mens pathogene bacteri\u00ebn zijn chemo-heterotroof. Binnen deze laatste groep is het klinisch belangrijke onderscheid te maken tussen bacteri\u00ebn die aeroob kunnen groeien en zij die alleen anaeroob kunnen blijven leven; vele pathogene soorten, inclusief\nS. aureus en\nE. coli, kunnen zich zowel aeroob als anaeroob vermenigvuldigen. Bij aerobe ademhaling wordt zuurstof gebruikt als terminale elektronenacceptor, terwijl bij anaerobe ademhaling andere anorganische verbindingen (nitraat, sulfaat, kooldioxide) daartoe dienst doen. Strikt anaerobe micro-organismen vormen het grootste deel van de normale darmflora bij de mens; zij hebben geen verweer tegen de giftige werking van zuurstof en de van zuurstof afgeleide metabolieten. Onder de juiste condities kunnen zij wel infecties veroorzaken.",
            "cite_spans": [],
            "section": "Metabolisme van bacteri\u00ebn ::: 1.3.2 Bacteri\u00ebn ::: 1.3 De verwekkers van infectieziekten",
            "ref_spans": []
        },
        {
            "text": "Behalve door ademhaling (respiratie) kan ook door gisting (fermentatie) een substraat worden afgebroken en daarbij energie worden gewonnen. Alle energie komt ten slotte in \u00e9\u00e9n van twee vormen beschikbaar: als chemische energie in de vorm van gefosforyleerde verbindingen als adenosinetrifosfaat (atp), en als een elektrochemische gradi\u00ebnt over de celmembraan, die kracht uitoefent op protonen (proton motive force). Onder optimale omstandigheden (o.a. samenstelling voedingsbodem, temperatuur, pH, zuurstofspanning, kooldioxideconcentratie; voor elke soort verschillend) kunnen bacteri\u00ebn snel groeien en zich elke twintig minuten delen (figuur 1.15). De groeisnelheid van bacteri\u00ebn hangt af van drie factoren: de soort bacterie, de chemische samenstelling van het milieu of medium waarin deze zich bevindt, en de temperatuur. Elke bacteriesoort kent zijn eigen optimale samenstelling van het medium en groeit optimaal binnen een bepaald temperatuurbereik. Voor de mens pathogene bacteriesoorten groeien veelal het snelst rond 37 \u00b0C maar er zijn andere, voor de mens niet pathogene soorten die zich juist op lagere (< 10 \u00b0C) of hogere temperaturen (> 50 \u00b0C) het best vermenigvuldigen. Sommige soorten groeien over een groot temperatuurbereik. Bij uitputting van voedingstoffen of bij andere vormen van stress (te lage of te hoge zuurgraad, te hoge temperaturen, DNA-schade door bestraling of inwerking van cytotoxische stoffen) treedt een stressrespons op die erop gericht is de schade te beperken en te herstellen. Het betreft het aan- en uitschakelen van grote aantallen genen.",
            "cite_spans": [],
            "section": "Metabolisme van bacteri\u00ebn ::: 1.3.2 Bacteri\u00ebn ::: 1.3 De verwekkers van infectieziekten",
            "ref_spans": [
                {
                    "start": 644,
                    "end": 648,
                    "mention": "1.15",
                    "ref_id": null
                }
            ]
        },
        {
            "text": "In tabel 1.5 worden de belangrijkste soorten pathogene bacteri\u00ebn vermeld. Niet in deze tabel opgenomen zijn enkele bijzondere bacteriesoorten zoals de geslachten\nMycobacterium,\nChlamydia,\nMycoplasma en de\nRickettsiae. De mycobacteri\u00ebn zijn zeer langzaam groeiende, strikt aerobe bacteri\u00ebn met een bijzondere celwandsamenstelling, waardoor zij moeilijk een gramkleuring kunnen ondergaan; de lipiden en wasachtige stoffen in de celwand laten in water oplosbare kleurstoffen moeilijk door. Ze kunnen wel zichtbaar worden gemaakt in een analoge kleuring, die volgens Ziehl-Neelsen , of de tegenwoordig veel gebruikte kleuring met de fluorescerende stof auramine; beide kleuringen zijn gebaseerd op de zuurvastheid van de celwand van mycobacteri\u00ebn, dat wil zeggen het kunnen vasthouden van een eenmaal opgenomen kleurstof tijdens onderdompeling in zoutzure alcohol. Andere bacteriesoorten zijn niet zuurvast en kunnen dat dus niet. Tijdens infectie zijn de mycobacteri\u00ebn intracellulair in ontstekingscellen te vinden, maar ze kunnen ook buiten een cel groeien.\nChlamydiae en\nRickettsiae kunnen dat niet en zijn obligaat intracellulair groeiende bacteri\u00ebn; zij missen essenti\u00eble metabole processen waardoor ze voor hun energiehuishouding (atp en nadh) afhankelijk zijn van een gastheercel. Van oudsher staan deze soorten daarom in de belangstelling van virologen. Mycoplasmasoorten zijn bijzondere bacteri\u00ebn omdat bij hen de celwand ontbreekt (geen peptidoglycaan) en zij sterolen nodig hebben voor hun (langzame) groei; van de bacteriesoorten zijn ze het kleinst (0,2-0,3 \u00b5m).",
            "cite_spans": [],
            "section": "Metabolisme van bacteri\u00ebn ::: 1.3.2 Bacteri\u00ebn ::: 1.3 De verwekkers van infectieziekten",
            "ref_spans": [
                {
                    "start": 9,
                    "end": 12,
                    "mention": "1.5",
                    "ref_id": null
                }
            ]
        },
        {
            "text": "In de medische praktijk wordt de indeling van fungi mede gebaseerd op de soort infecties die zij veroorzaken. Men onderscheidt de oppervlakkige fungale infecties (mycosen ), die zich beperken tot de huid, nagels en haren, en de diepe mycosen, waarbij invasie optreedt en inwendige organen betrokken zijn; de eerste soort infecties zijn meestal niet ernstig, de diepe infecties zijn dat wel. Een aparte groep wordt gevormd door de mycosen die zich in de subcutane weefsels voordoen. Bij pati\u00ebnten met een sterk verlaagde weerstand kunnen fungi, die voor gezonde personen niet of nauwelijks pathogeen zijn, invasieve infecties veroorzaken die levensbedreigend zijn (tabel 1.6).",
            "cite_spans": [],
            "section": "Indeling van fungi ::: 1.3.3 Schimmels ::: 1.3 De verwekkers van infectieziekten",
            "ref_spans": [
                {
                    "start": 670,
                    "end": 673,
                    "mention": "1.6",
                    "ref_id": null
                }
            ]
        },
        {
            "text": "De levensloop van de pathogene parasieten is samen te vatten in zogenoemde ontwikkelingscycli, die voor elke soort uniek zijn. In de geneeskunst is een goed begrip van deze soms complexe ontwikkelingscycli van essentieel belang bij het bepalen van het diagnostische, therapeutische en preventieve beleid (figuur 1.17). Kenmerkend is dat parasieten een zeer groot nageslacht produceren, wat de kansen op het vinden van een volgende gastheer vergroot. Er wordt onderscheid gemaakt in definitieve of eindgastheren en tussengastheren, die belangrijk zijn bij de transmissie. In tussengastheren vindt een deel van de ontwikkeling van de parasiet plaats (meestal de aseksuele replicatie), waardoor hij infectieus wordt voor een volgende, meestal definitieve, gastheer; in de definitieve gastheer vindt de seksuele vermeerdering plaats.",
            "cite_spans": [],
            "section": "Ontwikkelingscycli van parasieten ::: 1.3.4 Parasieten ::: 1.3 De verwekkers van infectieziekten",
            "ref_spans": [
                {
                    "start": 312,
                    "end": 316,
                    "mention": "1.17",
                    "ref_id": null
                }
            ]
        },
        {
            "text": "Niet alle parasieten kennen een tussengastheer naast hun definitieve gastheer;\nEntamoeba,\nTrichomonas (beide protozo\u00ebn) en\nAscaris\n(een worm) hebben alleen de mens en worden direct (seksueel) of indirect (fecaal-oraal) doorgegeven. De meeste wormen hebben echter twee of meer gastheren. Men dient zich te realiseren dat ook de mens als tussengastheer kan optreden en in die rol ziekteverschijnselen kan vertonen. In de transmissielijn zijn soms vectoren betrokken, meestal zijn het artropoden die verantwoordelijk zijn voor de overbrenging. Een voorbeeld van een vector is de malariamuskiet, die in dit geval tevens de definitieve gastheer is van de malariaparasiet (in de muskiet vindt de seksuele replicatie plaats). De vector kan ook de tussengastheer zijn (aseksuele replicatie), of alleen maar vector (zonder replicatie) zijn en bijvoorbeeld infectieuze cysten van\nEntamoeba histolytica\noverbrengen van feces naar voedsel. De rol van de tussengastheren en van de vectoren is belangrijk, omdat daarmee grenzen worden gesteld aan de geografische verspreiding van de desbetreffende parasiet: zonder malariamuggen geen endemie van malaria, zonder runderen geen verspreiding van\nTaeniaTaenia saginata. Mondiaal belangrijke parasitaire infecties worden in Nederland alleen als importziekte gezien; naast malaria geldt dat bijvoorbeeld voor bilharzia (Schistosoma), kala-azar (Leishmania) en echinokokkose (Echinococcus).",
            "cite_spans": [],
            "section": "Ontwikkelingscycli van parasieten ::: 1.3.4 Parasieten ::: 1.3 De verwekkers van infectieziekten",
            "ref_spans": []
        },
        {
            "text": "Op grond van hun morfologie (celkernen, flagellen e.d.) en levenswijze worden protozoaire parasieten in vier klassen verdeeld: de sporozo\u00ebn, de flagellaten, de amoeben en de apathogene ciliaten. De sporozo\u00ebn zijn obligaat intracellulaire parasieten, terwijl parasieten uit de andere drie klassen primair extracellulair leven; de flagellaten, amoeben en ciliaten zijn beweeglijk. Vele protozo\u00ebn worden bij ongunstige omstandigheden metabool minder actief en produceren buiten de cytoplasmamembraan een wand waardoor zij beter kunnen overleven. Met een dergelijke wand worden ze cysten genoemd, terwijl ze zonder een dergelijke wand als trofozo\u00efeten (ook wel vegetatieve vorm) worden aangeduid. In tabel 1.7 wordt een overzicht gegeven van de medisch belangrijkste soorten.",
            "cite_spans": [],
            "section": "Indeling protozo\u00ebn (eencellige parasieten) ::: 1.3.4 Parasieten ::: 1.3 De verwekkers van infectieziekten",
            "ref_spans": [
                {
                    "start": 702,
                    "end": 705,
                    "mention": "1.7",
                    "ref_id": null
                }
            ]
        },
        {
            "text": "De helminthen worden in drie hoofdgroepen onderverdeeld (tabel 1.8): de rondwormen (Nematoda\n), de lintwormen (Cestoda\n) en de zuigwormen (Trematoda, ook wel \u2018botten\u2019 genoemd). Zij bereiken de mens meestal via de orale route, maar kunnen ook actief de huid doorboren of door vectoren in de weefsels worden gespoten. Allemaal zijn het multicellulaire organismen waarvan de volwassen stadia vaak met het blote oog kunnen worden gezien.",
            "cite_spans": [],
            "section": "Indeling helminthen (meercellige wormen) ::: 1.3.4 Parasieten ::: 1.3 De verwekkers van infectieziekten",
            "ref_spans": [
                {
                    "start": 63,
                    "end": 66,
                    "mention": "1.8",
                    "ref_id": null
                }
            ]
        },
        {
            "text": "De zuigwormen zijn dorsoventraal afgeplatte wormen zonder secundaire lichaamsholte; ze hechten zich met zuignappen vast aan de darmmucosa. De ontwikkelingscycli zijn complex en vertonen afwisselend vrij levende en parasitaire stadia, waarbij vaak meer dan \u00e9\u00e9n tussengastheer is betrokken. De eerste tussengastheer is een weekdier (bijv. een slak).",
            "cite_spans": [],
            "section": "Indeling helminthen (meercellige wormen) ::: 1.3.4 Parasieten ::: 1.3 De verwekkers van infectieziekten",
            "ref_spans": []
        },
        {
            "text": "De lintwormen zijn hermafrodiet en leven in de darm van vertebraten; ze bezitten een kop (scolex) en caudaal daarvan een in segmenten (proglottiden) verdeeld lichaam. Er is geen darm: de voedselopname vindt plaats door selectieve absorptie van nutri\u00ebnten door de huid; in hun ontwikkelingscyclus is meestal maar \u00e9\u00e9n tussengastheer.",
            "cite_spans": [],
            "section": "Indeling helminthen (meercellige wormen) ::: 1.3.4 Parasieten ::: 1.3 De verwekkers van infectieziekten",
            "ref_spans": []
        },
        {
            "text": "De rondwormen zijn cilindervormig en bezitten een eenvoudig tubulair darmkanaal; er zijn steeds gescheiden geslachten. De rondwormen kunnen worden verdeeld in wormen die het darmkanaal parasiteren en wormen die in de bloedbaan en weefsels terechtkomen. De eerste soort rondwormen bereikt de darm door ingestie of via de huid; in het laatste geval komen zij pas door uittreding in de long en migratie via de trachea in het darmkanaal. Filaria (o.a.\nLoa loa) zijn rondwormen van de bloedbaan en weefsels die door vectoren direct van mens naar mens worden overdragen.",
            "cite_spans": [],
            "section": "Indeling helminthen (meercellige wormen) ::: 1.3.4 Parasieten ::: 1.3 De verwekkers van infectieziekten",
            "ref_spans": []
        },
        {
            "text": "Bij ectoparasieten spreekt men ook wel van infestatie in plaats van infectie; zij kunnen zich langdurig ophouden op en in de huid en aan de haren, maar komen niet in de diepere weefsels terecht. Ectoparasieten leven van materiaal dat zij op of in de huid vinden. Naast deze langdurige associaties is de mens doelwit van vele bijtende insecten, teken, vlooien en bedwantsen die op zoek zijn naar een bloedmaal. Deze associaties zijn in de regel kortdurend (minuten tot een paar dagen) en leiden niet tot replicatie van de gast op het menselijk lichaam. Insecten en de ware ectoparasieten kunnen wel als vector van een ander pathogeen micro-organisme dienen: op deze wijze vindt overdracht plaats van virussen (bijv. gele koorts en dengue), bacteri\u00ebn (bijv. pest, de ziekte van Lyme en rickettsiosen) en een aantal van bovengenoemde protozo\u00ebn en wormen. De meest voorkomende klachten bij infestatie door een ectoparasiet zijn jeuk en de vorming van papels. De jeuk is het directe gevolg van een beet of kan een uiting zijn van overgevoeligheid voor excretieproducten van de parasiet. Afhankelijk van de mate van sensibilisatie van de gastheer kunnen de huidreacties achterwege blijven, pas na enkele weken optreden, of optreden direct na een hernieuwd contact met de parasiet. Het zich krabben is een natuurlijke manier om ectoparasieten weer te verwijderen, maar de krablaesies maken secundaire bacteri\u00eble infecties mogelijk. Bij gastheren van wie het immuunapparaat niet goed functioneert (bijv. aidspati\u00ebnten), kan een infestatie lange tijd ongemerkt blijven, waardoor het aantal parasieten ongestoord tot zeer grote hoogte kan uitgroeien. Dergelijke pati\u00ebnten zijn zeer besmettelijk voor hun omgeving.",
            "cite_spans": [],
            "section": "Ectoparasieten ::: 1.3.4 Parasieten ::: 1.3 De verwekkers van infectieziekten",
            "ref_spans": []
        },
        {
            "text": "Van de geleedpotigen zijn het vooral insecten en spinachtigen die als ectoparasieten van de mens een rol spelen. Van de ectoparasieten heeft de Nederlandse bevolking vooral last van\nDemodex folliculorumDemodex folliculorum (haarfollikelmijt ),\nSarcoptes scabieiSarcoptes scabiei (schurftmijt ),\nPediculus humanus\ncapitisPediculus humanus capitis (hoofdluis ) en in mindere mate van\nPhthirus pubisPhthirus pubis (schaamluis ) en humane (Pulex irritans\n) en dierlijke vlooien (Ctenocephalides felisCtenocephalides felis/canis en\nC. canis).",
            "cite_spans": [],
            "section": "Ectoparasieten ::: 1.3.4 Parasieten ::: 1.3 De verwekkers van infectieziekten",
            "ref_spans": []
        },
        {
            "text": "Wanneer we een pathogeen defini\u00ebren als elk micro-organisme dat ziekte kan veroorzaken, wordt wel onderscheid gemaakt tussen primair pathogene soorten en opportunisten. Primair pathogene micro-organismen veroorzaken bij besmetting regelmatig ziekteverschijnselen bij ten minste een deel van de gevoelige maar overigens gezonde populatie gastheren. Opportunistische pathogenen geven slechts aanleiding tot ziekte bij individuen met een door onderliggende ziekte of anderszins verlaagde weerstand. Bij gezonde personen is de gevoeligheid voor infectie deels genetisch bepaald. Plasmodiumparasieten blijken slechter te overleven in de rode bloedcellen van pati\u00ebnten met sikkelcelanemie, waarbij een afwijkend hemoglobine (S) voorkomt, zodat deze groep minder gevoelig is voor malaria. Anderzijds zijn dezelfde pati\u00ebnten gevoeliger voor andere micro-organismen (o.a. voor de pneumokok) omdat hun milt minder goed functioneert. Van identieke tweelingen is bekend dat er concordantie is in hun gevoeligheid voor tuberculose en voor kolonisatie met\nS. aureus.\nOok bij virusinfectie wisselt de gevoeligheid van gastheer tot gastheer; van de 45.000 Amerikaanse militairen die in 1942 per ongeluk met dezelfde dosis hepatitis B-virus werden ingespoten (gecontamineerd gelekoortsvaccin!) werden er maar 914 ziek, terwijl de incubatietijd varieerde van tien tot twintig weken. Hoewel de moleculaire basis van de genetische gevoeligheid voor de meeste infectieziekten nog opgehelderd moet worden, staat wel vast dat polymorfismen in de genen van de mens, onder andere in de genen die coderen voor het immuunsysteem, voor de bloedgroepantigenen en de weefselantigenen (humane leukocytaire antigenen, HLA-systeem), van groot belang zijn bij het ontstaan van infectieziekten (tabel 1.10).",
            "cite_spans": [],
            "section": "Pathogeniciteit en virulentie ::: 1.4.1 Algemene principes en definities ::: 1.4 Pathogenese van infectieziekten",
            "ref_spans": [
                {
                    "start": 1766,
                    "end": 1770,
                    "mention": "1.10",
                    "ref_id": null
                }
            ]
        },
        {
            "text": "Terwijl de begrippen pathogeen en pathogeniciteit op deze wijze gebruikt worden op het niveau van verschillende soorten micro-organismen, is virulentie een eigenschap van een individuele stam binnen een soort, die aangeeft met welke waarschijnlijkheid en in welke mate die stam ziekteverschijnselen bij de gastheer kan induceren. Kwantitatief kan virulentie worden uitgedrukt in het aantal micro-organismen dat nodig is om in een proefdiermodel de helft van de dieren ziek te maken (infectiedosis 50 = id-50), respectievelijk te doen overlijden (letale dosis 50 = ld-50). De virulentie van een stam hangt meestal van meerdere eigenschappen af en kan in de tijd toenemen door het verwerven van virulentiegenen (bijv. voor het maken van een toxine of kapsel) of juist het verloren gaan ervan. Bij langdurige doorenting van een virulente stam in het laboratorium kan op deze wijze een zogenoemde geattenueerde (levende, maar verzwakte) variant ontstaan, die soms bruikbaar is als vaccin (bijv. de rubellavirusstam ra 27/3 en de BCG-stam van Mycobacterium bovis).",
            "cite_spans": [],
            "section": "Pathogeniciteit en virulentie ::: 1.4.1 Algemene principes en definities ::: 1.4 Pathogenese van infectieziekten",
            "ref_spans": []
        },
        {
            "text": "In de pathogenese van infectieziekten zijn verschillende stadia te onderscheiden:",
            "cite_spans": [],
            "section": "Fasen in het ontstaan van infectieziekten ::: 1.4.1 Algemene principes en definities ::: 1.4 Pathogenese van infectieziekten",
            "ref_spans": []
        },
        {
            "text": "\nBesmetting en eventueel kolonisatie met de verwekker, meestal op het oppervlak van de huid of slijmvliezen, maar soms direct in spier- en andere weefsels door allerlei (micro)traumata.Lokale invasie van gastheerweefsel door het micro-organisme of door producten ervan, soms gevolgd door verdere verspreiding door het lichaam heen.Ontstekingsreactie en ontwikkeling van een immuunreactie door de gastheer, gericht op de eliminatie van het micro-organisme. Daartegenover staan diverse mogelijkheden van het micro-organisme om te ontsnappen aan de weerstand door de gastheer, om zich te vermeerderen en te worden overgedragen naar een volgende gastheer.Resolutie van de ziekteverschijnselen en herstel van de gastheer of, daartegenover, een letaal verloop van de ziekte, beide na korte of lange tijd.\n",
            "cite_spans": [],
            "section": "Fasen in het ontstaan van infectieziekten ::: 1.4.1 Algemene principes en definities ::: 1.4 Pathogenese van infectieziekten",
            "ref_spans": []
        },
        {
            "text": "Niet alle stadia worden steeds doorlopen zoals hierna beschreven.",
            "cite_spans": [],
            "section": "Fasen in het ontstaan van infectieziekten ::: 1.4.1 Algemene principes en definities ::: 1.4 Pathogenese van infectieziekten",
            "ref_spans": []
        },
        {
            "text": "\nWeefselschade en ziekteverschijnselen.\nTijdens de verschillende fasen kunnen zich vele vormen van ziekteverschijnselen voordoen. Deze zijn te verklaren op basis van weefselschade met aantasting van orgaanfuncties, waarvoor de micro-organismen zelf of producten daarvan (toxinen) verantwoordelijk kunnen zijn maar waarbij \u00f3\u00f3k de aspecifieke en specifieke afweerreacties vanuit de gastheer een belangrijke rol spelen. Bij veel infectieziekten, zoals septische shock maar ook hepatitis B, is de gastheerrespons primair verantwoordelijk voor de schade en de ziekteverschijnselen (immunopathologie). Immuungecompromitteerde gastheren kunnen daarom bij veel infecties een ander beloop vertonen dan de normale gastheer, met zowel ernstiger als soms juist minder opvallende klinische verschijnselen. Een infectie met mazelenvirus kan bij een immuunstoornis zonder huidverschijnselen verlopen maar wel een ernstige longontsteking veroorzaken.",
            "cite_spans": [],
            "section": "Fasen in het ontstaan van infectieziekten ::: 1.4.1 Algemene principes en definities ::: 1.4 Pathogenese van infectieziekten",
            "ref_spans": []
        },
        {
            "text": "Een bijzondere oorzaak van ziekte door een infectie is het optreden van maligne transformatie .Daarbij verstoren micro-organismen, vooral sommige virussoorten, de regulatie van de natuurlijke deling van gastheercellen waardoor er vormen van kanker in de gastheer ontstaan. Een aantal virussen staat bekend als tumorvirus omdat zij een permanente maligne transformatie in hun gastheercel kunnen teweegbrengen; het virus be\u00efnvloedt dan de transcriptie van specifieke cellulaire oncogenen of andere gastheergenen, genen die betrokken zijn bij de regulatie van celdeling of spontane celdood (apoptose). Voorbeelden zijn epstein-barr-virus, humaan papillomavirus, hepatitis B-virus en humaan T-cel-leukemievirus. Sommige chronische bacteri\u00eble infecties, onder andere maagslijmvliesinfectie met\nHelicobacter pylori en chronisch bacteri\u00eble prostatitis, zijn ook in verband gebracht met maligne ontaarding (maagkanker en prostaatcarcinoom). De chronische ontstekingsreactie als gevolg van de infectie zou hierbij een rol spelen.",
            "cite_spans": [],
            "section": "Fasen in het ontstaan van infectieziekten ::: 1.4.1 Algemene principes en definities ::: 1.4 Pathogenese van infectieziekten",
            "ref_spans": []
        },
        {
            "text": "Besmetting vereist dat micro-organismen vastgehecht raken aan een oppervlak in de gastheer; dit noemt men adherentie . Adherentie is een\nconditio sine qua non\nwil een micro-organisme zich op of in de gastheer handhaven en delen, c.q. koloniseren. Microbi\u00eble kolonisatie van een oppervlak kan in een aantal fasen worden onderverdeeld (figuur 1.20).",
            "cite_spans": [],
            "section": "Microbi\u00eble kolonisatie: Het verloop van microbi\u00eble besmetting ::: 1.4.2 Besmetting van de mens ::: 1.4 Pathogenese van infectieziekten",
            "ref_spans": [
                {
                    "start": 341,
                    "end": 345,
                    "mention": "1.20",
                    "ref_id": null
                }
            ]
        },
        {
            "text": "De structuren op micro-organismen die specifieke adherentie kunnen verzorgen, worden adhesinen genoemd. Bij bacteri\u00ebn komen ze veel voor in de vorm van pili en fimbriae (zie tabel 1.10). Virussen gebruiken capside-eiwitten of glycoprote\u00efnen in hun envelop voor de aanhechting aan de gastheercel (tabel 1.11). Deze interacties zijn vaak specifiek voor bepaalde cellen en bepalen zo in welke weefsels of organen een virus kan repliceren, aangeduid als het tropisme van een virus (tabel 1.12). Zo wordt gesproken van neurotrope, dermatotrope en lymfotrope virussen. Tropisme speelt ook bij andere micro-organismen een rol. Voor sommige parasieten zijn de adhesinen ook in kaart gebracht. Opvallend is dat de adhesinen vaak een eiwitkarakter hebben, terwijl hun receptoren in de membraan van de gastheercellen bestaan uit suikerresiduen van glycoprote\u00efnen en glycolipiden. Bij verwondingen, operaties, insectenbeten en dergelijke komen pathogene micro-organismen direct in de weefsels terecht en zullen daar andersoortige bindingsplaatsen vinden. Vooral fibrinogeen/fibrine, collageen en fibronectine spelen een rol bij de adherentie in weefselcompartimenten.\nS. aureus, Treponema pallidum, Candida albicans\nen leishmania soorten binden fibronectine. Een apart te noemen bindingsplaats is het oppervlak van medische kunststoffen die in allerlei katheters en prothesen in de moderne geneeskunst worden toegepast. Hoewel sommige micro-organismen (stafylokokken) zich direct aan dergelijke kunststoffen kunnen hechten, is het in de praktijk zo dat het oppervlak ervan snel door neerslag met bovengenoemde matrixeiwitten als fibronectine wordt bedekt, een proces dat ook wel conditionering van het biomateriaal wordt genoemd.",
            "cite_spans": [],
            "section": "Microbi\u00eble kolonisatie: Het verloop van microbi\u00eble besmetting ::: 1.4.2 Besmetting van de mens ::: 1.4 Pathogenese van infectieziekten",
            "ref_spans": [
                {
                    "start": 180,
                    "end": 184,
                    "mention": "1.10",
                    "ref_id": null
                },
                {
                    "start": 302,
                    "end": 306,
                    "mention": "1.11",
                    "ref_id": null
                },
                {
                    "start": 484,
                    "end": 488,
                    "mention": "1.12",
                    "ref_id": null
                }
            ]
        },
        {
            "text": "De mens beschikt over een serie mechanische, fysisch-chemische en biologische factoren die de adherentie en kolonisatie van micro-organismen beperken (figuur 1.21). Micro-organismen worden door de combinatie van mucus, speekselsecretie en de naar de keel gerichte bewegingen van het trilhaarepitheel continu achterin de keel gebracht en doorgeslikt. De peristaltiek in de tractus digestivus en de secretie van vele liters reactieve maag-, gal- en andere darmsappen vormen een effectief mechanisme om micro-organismen uit het lichaam te verwijderen. Het slijm en de darmsappen bevatten lysozym dat peptidoglycaan afbreekt, en secretoir IgA dat de adhesinen van micro-organismen kan neutraliseren waardoor aanhechting niet meer optreedt. De samenstelling van de darmsappen is bovendien zodanig (o.a. zuur in de maag, galzouten in de dunne darm), dat de meeste micro-organismen de reis niet overleven. Haperingen in deze fysiologische processen verhogen meestal de gevoeligheid voor infectie. Een goed voorbeeld is taaislijmziekte (cystische fibrose) waarbij door een gestoorde slijmproductie de verwijdering van micro-organismen bemoeilijkt is; het gevolg is chronische infectie, vooral in de lagere luchtwegen. Het risico op kolonisatie van de darm wordt verhoogd als H2-blokkeerders de maagzuursecretie onderdrukken. Vrijwilligers die\nVibrio cholera\nof\nSalmonella typhi\nin gebufferd water drinken, worden gemakkelijker (d.w.z. de id-50 wordt voor hen lager) ziek dan bij gebruik van niet-gebufferd water. Stilstand van urine in de blaas door onvolledige baaslediging, bijvoorbeeld als gevolg van prostaatvergroting, verhoogt de kans op kolonisatie ervan sterk.",
            "cite_spans": [],
            "section": "Kolonisatieresistentie  ::: 1.4.2 Besmetting van de mens ::: 1.4 Pathogenese van infectieziekten",
            "ref_spans": [
                {
                    "start": 158,
                    "end": 162,
                    "mention": "1.21",
                    "ref_id": null
                }
            ]
        },
        {
            "text": "De commensale flora van de darm en vagina speelt eveneens een rol, omdat deze het voor \u2018nieuwkomers\u2019 moeilijk maakt zich te vestigen; het zijn vooral de anaerobe en microaerofiele species (Bacteroides en Eubacterium in de darm en de lactobacillen in de vagina) in de commensale flora die voor deze kolonisatieresistentie verantwoordelijk zijn. Ten slotte raakt de gastheer micro-organismen kwijt door het loslaten van honderden miljoenen huidschilfers per dag. Voor micro-organismen hebben sommige van deze kolonisatiebeperkende factoren het voordeel dat zij daardoor de gastheer verlaten en weer een volgende gastheer kunnen bereiken.",
            "cite_spans": [],
            "section": "Kolonisatieresistentie  ::: 1.4.2 Besmetting van de mens ::: 1.4 Pathogenese van infectieziekten",
            "ref_spans": []
        },
        {
            "text": "Lokale kolonisatie zonder invasie en verspreiding in het lichaam is voor een aantal micro-organismen voldoende om ziekteverschijnselen te induceren. De ziekteverschijnselen zijn in die gevallen meestal lokaal van aard, bijvoorbeeld urethritis in geval van ongecompliceerde gonorroe, maar kunnen door absorptie van antigenen of exotoxinen een systemisch karakter krijgen (difterietoxine, toxischeshocksyndroom, acuut reuma, acute glomerulonefritis). Rinitis door verkoudheidsvirussen geeft vooral lokale verschijnselen maar het influenzavirus lokt, eveneens vanuit replicatie in de bovenste luchtwegen, wel een sterke algemene reactie uit. Het humaan papillomavirus vermeerdert zich direct in de epidermis en cellulaire transformatie leidt vervolgens tot de uitgroei van wratten (verrucae vulgares).",
            "cite_spans": [],
            "section": "1.4.3 Invasie en verspreiding ::: 1.4 Pathogenese van infectieziekten",
            "ref_spans": []
        },
        {
            "text": "Traumata van de intacte huid of slijmvliezen openen de weg naar dieper gelegen weefsels en capillairen. Versleping via het lymfestelsel brengt micro-organismen bij lymfeklieren en vervolgens in de bloedbaan, waarna in principe verspreiding door het hele lichaam mogelijk is. Ook vanuit de luchtwegen kan dit plaatsvinden. Zo ontstaat de ziekte waterpokken als gevolg van initi\u00eble lokale vermeerdering van het varicellazostervirus in het epitheel van de bovenste luchtwegen, waarna verspreiding van het virus plaatsvindt via de bloedbaan (viremie) en via de karakteristieke blaasjes door epidermale haarden van virusreplicatie. Bij veel virale exantheemziekten doen zich primaire en secundaire fasen van replicatie voor die leiden tot een kenmerkende vrij lange incubatietijd van twee tot drie weken na een respiratoire besmetting. De slijmvliezen kunnen echter ook zonder schade door micro-organismen gepasseerd worden. Vooral de epitheelcellen van het darmslijmvlies nemen allerlei partikels op uit het lumen en transporteren deze in cytoplasmavacuolen naar de basale membraan; dit natuurlijke proces heet translocatie.\nNaast de enterocyten zijn ook de M-cellen van de plaques van Peyer actief in dit proces. Macrofagen in de submucosa fagocyteren de micro-organismen en vervoeren deze naar de mesenteriale klieren, waar een effectief netwerk van fagocyten de organismen elimineert. Sommige pathogene micro-organismen (o.a.\nSalmonella typhi) kunnen intracellulair in macrofagen overleven en zich via deze route door het lichaam verspreiden. Enterovirussen komen waarschijnlijk via de plaques van Peyer binnen en vermenigvuldigen zich eerst in dit lymfo\u00efde weefsel en in de mesenteriale lymfeklieren, waarna viremische verspreiding naar andere organen in het lichaam optreedt. Bij een tekort aan fagocyten (granulocytopenische pati\u00ebnten) kunnen commensale micro-organismen uit de darm zich ontpoppen tot opportunistische ziekteverwekkers (zie hoofdstuk 10.1007/978-90-313-7944-6_15). Meningokokken en\nHaemophilus influenzae\nkunnen de slijmvliezen van de nasofarynx ongemerkt passeren. Vanuit de verspreiding in de gastheer kan, naast specifieke ziekte in organen, ook een plaats bereikt worden waar een pathogeen kan persisteren. Sommige virussen, het meest uitgesproken de herpesvirussen, kunnen levenslang in de gastheer blijven in de vorm van een latente infectie. Herpessimplexvirus en varicellazostervirus bijvoorbeeld worden latent in sensibele ganglia, van waaruit dan na lange tijd opnieuw infecties kunnen optreden (reactivatie). Ook de parasitaire infectie\nToxoplasma gondii persisteert bij een infectie in de vorm van weefselcysten. Latentie is ook bij tuberculose en bij syfilis een bekend fenomeen. Deze persistentie is vooral relevant bij immuniteitsstoornissen omdat dan de kans op reactivatie van dergelijke latente infecties groot wordt.",
            "cite_spans": [],
            "section": "1.4.3 Invasie en verspreiding ::: 1.4 Pathogenese van infectieziekten",
            "ref_spans": []
        },
        {
            "text": "De natuurlijke weerstand (innate immunity\n) van de weefsels is gebaseerd op de natuurlijke barri\u00e8res van huid en slijmvliezen en van milieucondities die in gezond weefsel bestaan. De normale lichaamstemperatuur sluit bijvoorbeeld de groei uit van micro-organismen die zich daarbij niet kunnen vermeerderen (bijv. verkoudheidsvirussen en vele fungi, vooral dermatofyten, die wel infectie in het koelere neusslijmvlies resp. de koelere huid geven). Daarnaast zorgen de ijzerbindende eiwitten transferrine en lactoferrine voor een zeer lage concentratie vrij ijzer (~1018M), te laag voor de groei van de meeste bacteriesoorten. Bij ijzersuppletie en ijzerstapelingsziekte blijken pati\u00ebnten gevoeliger te zijn voor systemische infecties met onder andere\nListeria monocytogenes. Het systeem wordt continu geconfronteerd met commensale microflora en invasieve pathogene micro-organismen. De beslissing om een snelle en beschermende respons te generen bij microbi\u00eble invasie in de weefsels ligt bij de aangeboren weerstand, die de eerste verdedigingslinie vormt en altijd op scherp staat. Het systeem is binnen minuten actief en operationeel in plasma, het interstitium en aan mucosale oppervlakken en maakt gebruik van zowel oplosbare factoren als cellulaire componenten.",
            "cite_spans": [],
            "section": "Natuurlijke of aangeboren weerstand ::: 1.4.4 Natuurlijke en verworven weerstand van de mens tegen micro-organismen ::: 1.4 Pathogenese van infectieziekten",
            "ref_spans": []
        },
        {
            "text": "\nOplosbare factoren. Micro-organismen zijn gevoelig voor oplosbare factoren als antimicrobi\u00eble peptiden, complementfactoren en interferon, die micro-organisme direct kunnen binden en uitschakelen. Productie vindt niet alleen plaats in cellen van het immuunsysteem maar ook door endotheel, keratinocyten in de huid en in cellen van longen en lever en van het reproductieve en gastro-intestinale systeem. Sommige acutefase-eiwitten, zoals C-reactief prote\u00efne (CRP), versterken de werking van complement en bevorderen de fagocytose. Er bestaat een zeer groot aantal antimicrobi\u00eble peptiden, die onder andere actief kunnen zijn door afbraak van koolhydraatketens (lysozym), door ijzerbinding en bactericide werking (lactoferrine), of door verstoring van de membraanpotentiaal van micro-organismen (kationische eiwitten zoals defensinen). Activatie van het complementsysteem kan optreden door directe binding van complementfactor C3 (alternatieve route), ofwel via intermediairs als\nmannose binding lectin (MBL-route), ofwel door specifieke antimicrobi\u00eble antistoffen (klassieke route).",
            "cite_spans": [],
            "section": "Natuurlijke of aangeboren weerstand ::: 1.4.4 Natuurlijke en verworven weerstand van de mens tegen micro-organismen ::: 1.4 Pathogenese van infectieziekten",
            "ref_spans": []
        },
        {
            "text": "Complementactivatie (zie ook figuur 10.1007/978-90-313-7944-6_17#Fig1) bestaat uit een cascade van eiwitsplitsende reacties die uiteindelijk leidt tot lysis van het micro-organisme. Diverse afsplitsingsproducten zijn actief in opsonisatie (iC3b), chemotaxie (C3a, C5a) en daarmee het op gang brengen van de ontstekingsreactie. Type-1-interferonen (IFN-a en IFN-\u00df) kunnen direct virussen uitschakelen en de afweer activeren.",
            "cite_spans": [],
            "section": "Natuurlijke of aangeboren weerstand ::: 1.4.4 Natuurlijke en verworven weerstand van de mens tegen micro-organismen ::: 1.4 Pathogenese van infectieziekten",
            "ref_spans": []
        },
        {
            "text": "\nCellen van de natuurlijke weerstand. De belangrijkste cellen van de natuurlijke weerstand zijn granulocyten (neutrofiele en eosinofielen), monocyten/macrofagen en dendritische cellen. Deze cellen worden geactiveerd via hun zogenoemde patroonherkenningsreceptoren (pattern recognition receptors, PRR\u2019s ), die binden aan bepaalde moleculaire patronen van het oppervlak van micro-organismen (pathogen-associated molecular patterns, PAMP\u2019s ). Er zijn tot op heden vijf verschillende families van dergelijke PRR\u2019s ontdekt.",
            "cite_spans": [],
            "section": "Natuurlijke of aangeboren weerstand ::: 1.4.4 Natuurlijke en verworven weerstand van de mens tegen micro-organismen ::: 1.4 Pathogenese van infectieziekten",
            "ref_spans": []
        },
        {
            "text": "Een belangrijke familie van PRR\u2019s zijn de zogenoemde toll-like receptoren (TLR). Deze transmembraaneiwitten kunnen worden geactiveerd door zowel intra- als extracellulaire PAMP\u2019s (tabel 1.13). Binding van TLR activeert via het adaptoreiwit MyD88 met een aantal tussenstappen de nucleaire factor NFkB, met als gevolg productie van cytokinen en chemokinen, en verhoogde membraanexpressie van MHC-klasse II en costimulatiemoleculen (bijv. CD80 en CD86). Pathogene micro-organismen kunnen tegelijk binden aan verschillende TLR\u2019s en vice versa kan een TLR meerdere micro-organismen herkennen en binden (tabel 1.14).",
            "cite_spans": [],
            "section": "Natuurlijke of aangeboren weerstand ::: 1.4.4 Natuurlijke en verworven weerstand van de mens tegen micro-organismen ::: 1.4 Pathogenese van infectieziekten",
            "ref_spans": [
                {
                    "start": 186,
                    "end": 190,
                    "mention": "1.13",
                    "ref_id": null
                },
                {
                    "start": 604,
                    "end": 608,
                    "mention": "1.14",
                    "ref_id": null
                }
            ]
        },
        {
            "text": "Hoewel TLR\u2019s belangrijk zijn voor de herkenning van micro-organismen, vormen ze niet de enige PRR. Op het celoppervlak bevindt zich ook de complexe familie van de NLR\u2019s (Nucleotide binding domain and Leucine-Rich repeat containing gene family), bij de mens bestaande uit 22 leden. NOD-eiwitten (NOD = nucleotidebindend oligomerisatiedomein) bijvoorbeeld herkennen celwandstructuren van grampositieve bacteri\u00ebn in het cytoplasma van monocyten, macrofagen en dendritische cellen. Een andere familie van non-TLR\u2019s is de C-type lectinefamilie met receptoren voor b\u00e8taglucanen op schimmels en aanwezig op myelo\u00efde cellen. Activatie van hierv\u00f3\u00f3r genoemde PRR-receptoren, alleen of in combinatie, leidt tot fagocytose, ontsteking en antigeenpresentatie aan cellen van het verworven immuunsysteem.",
            "cite_spans": [],
            "section": "Natuurlijke of aangeboren weerstand ::: 1.4.4 Natuurlijke en verworven weerstand van de mens tegen micro-organismen ::: 1.4 Pathogenese van infectieziekten",
            "ref_spans": []
        },
        {
            "text": "Fagocytose is het belangrijkste effectormechanisme van de aangeboren weerstand. Neutrofielen en eosinofielen zijn in staat micro-organismen op te nemen en intracellulair te doden. Neutrofielen zijn de meest voorkomende leukocyten in het bloed en bevatten specifieke granulae met een heterogene samenstelling van secretoire eiwitten. Eosinofielen zijn meer weefselgranulocyten; ze kunnen eveneens fagocyteren maar zijn specialist in het uitschakelen van grote micro-organismen zoals parasieten, door aanhechting gevolgd door extracellulaire uitstoot van toxische eiwitten en radicalen uit granulae. Fagocytose wordt sterk bevorderd door opsoninen die zich aan het bacterieoppervlak hechten (tabel 1.15).",
            "cite_spans": [],
            "section": "Natuurlijke of aangeboren weerstand ::: 1.4.4 Natuurlijke en verworven weerstand van de mens tegen micro-organismen ::: 1.4 Pathogenese van infectieziekten",
            "ref_spans": [
                {
                    "start": 696,
                    "end": 700,
                    "mention": "1.15",
                    "ref_id": null
                }
            ]
        },
        {
            "text": "De beste opsoninen zijn antistoffen en complementfactor iC3b, waarvoor de fagocyten specifieke receptoren bezitten (Fc- en iC3b-receptoren). Na fagocytose vindt versmelting plaats met intracellulaire granulae waarin zich onder andere hydrolasen en proteasen bevinden. Met de vorming van een fagolysosoom wordt het micro-organisme uitgeschakeld door deze enzymen en door de productie van grote hoeveelheden zuurstof- (respiratory burst) en stikstofradicalen.",
            "cite_spans": [],
            "section": "Natuurlijke of aangeboren weerstand ::: 1.4.4 Natuurlijke en verworven weerstand van de mens tegen micro-organismen ::: 1.4 Pathogenese van infectieziekten",
            "ref_spans": []
        },
        {
            "text": "\nOntstekingsreactie.\nDe natuurlijke weerstand tegen invasie door micro-organismen wordt voor een belangrijk deel bepaald door een adequate ontstekingsreactie . Dit betreft het aantrekken van cellen en oplosbare factoren uit de bloedbaan. Histamine uit mestcellen, serotonine uit bloedplaatjes, prostaglandinederivaten en chemokinen (o.a. interleukine-8) afkomstig uit beschadigde weefselcellen (o.a. macrofagen) en geactiveerde complementfactoren (vooral de chemotaxinen C5a en C3a) kunnen het ontstekingsproces in gang zetten. Het resultaat hiervan zijn de klassieke klinische tekenen van zwelling (tumor), vasodilatatie, (rubor), lokaal of algemeen verhoogde temperatuur (calor), pijn (dolor) en verlies van functie (figuur 1.22). Micro-organismen zelf dragen eraan bij door gefosforyleerde peptiden af te scheiden waarvoor fagocyten ook receptoren blijken te hebben; ze kunnen door de gastheercellen worden herkend dankzij hun TLR\u2019s. Een andere stof die bijdraagt tot de natuurlijke weerstand is het zogenoemde\nmannose-binding lectin\n(mbl) , dat in plasma aanwezig is en zich aan bacteri\u00ebn, gisten, schimmels, parasieten en virussen kan binden. Eenmaal gebonden activeert mbl het complementsysteem, waardoor het micro-organisme geopsoniseerd wordt en herkend kan worden door fagocyten, waarna de ontstekingsreactie op gang komt.",
            "cite_spans": [],
            "section": "Natuurlijke of aangeboren weerstand ::: 1.4.4 Natuurlijke en verworven weerstand van de mens tegen micro-organismen ::: 1.4 Pathogenese van infectieziekten",
            "ref_spans": [
                {
                    "start": 726,
                    "end": 730,
                    "mention": "1.22",
                    "ref_id": null
                }
            ]
        },
        {
            "text": "Micro-organismen dragen zelf bij tot de schade door de inductie van cellysis (door intracellulaire vermeerdering van virus, parasieten, bacteri\u00ebn), door de inwerking van endo- en exotoxinen (bacteri\u00ebn, fungi, parasieten) en door het uitscheiden van enzymen en metabolieten (bacteri\u00ebn, fungi en parasieten). Bij fungi en parasieten kan er als gevolg van hun grootte en groeiwijze sprake zijn van mechanische schade. Bij acute ontsteking zijn het in hoofdzaak de polymorfkernige neutrofiele granulocyten die uit de vaten treden (diapedese)en met behulp van de gradi\u00ebnt van chemotaxinen de infectiehaard opzoeken. Bij virale infecties spelen in deze fase bepaalde cytotoxische lymfocyten (\u2018natural killer\u2019-cellen, nk-cellen) een rol, bij worminfecties geldt hetzelfde voor de eosinofiele granulocyten. Activering van weefselmacrofagen en van monocyten uit het bloed leidt tot de productie van interleukine-1 (il-1), tumornecrosefactor (tnf) en andere signaalstoffen. Wanneer voldoende van deze signaalstoffen vanuit de ontstekingshaard in de circulatie komen, verhogen zij de prostaglandine-E2-synthese in de hypothalamus, wat via het thermoregulatiecentrum leidt tot spiercontractie en vasoconstrictie. De resultante is verhoging van de lichaamstemperatuur, koorts, een van de belangrijkste verschijnselen van een ernstige infectieziekte (figuur 1.23). De koortsreactie van de gastheer draagt bij tot zijn overleving door versterking van de ontstekingsreactie en die van de immuunrespons, terwijl de groei van het micro-organisme wordt geremd. De acute ontstekingsreactie kan resulteren in een zodanige opeenhoping van dode cellen, granulocyten en serumfactoren dat er een weke massa, pus , wordt gevormd. Grotere collecties pus in weefsel of in bestaande lichaamsholten noemen we abcessen respectievelijk empyemen . Als pathogene micro-organismen de eerste ontstekingsreactie weerstaan (zie verder), kan zich ter plekke een chronische ontstekingsreactie ontwikkelen waarbij geactiveerde mononucleaire fagocyten, lymfocyten en weefselcellen (fibroblasten) betrokken zijn; dergelijke haarden van chronische ontsteking worden granulomen genoemd.",
            "cite_spans": [],
            "section": "Natuurlijke of aangeboren weerstand ::: 1.4.4 Natuurlijke en verworven weerstand van de mens tegen micro-organismen ::: 1.4 Pathogenese van infectieziekten",
            "ref_spans": [
                {
                    "start": 1344,
                    "end": 1348,
                    "mention": "1.23",
                    "ref_id": null
                }
            ]
        },
        {
            "text": "De producten van de ontstekingsreactie kunnen echter ook bijdragen tot de ernst van de ziekte. Hoge concentraties tnf en andere cytokinen in serum zijn geassocieerd met schade aan vaatendotheel dat trombogeen en procoagulant wordt, waardoor diffuse intravasale stolling optreedt in de capillairen. Marginatie, adherentie en activatie van leukocyten leiden tot verdere schade van de capillairwand, wat tot uiting komt in massale extravasatie van plasma en daling van de perifere vaatweerstand (septische shock, figuur 1.23). Het risico van septische shock neemt toe wanneer de micro-organismen zelf (of hun toxinen) in de bloedbaan doordringen en de daar aanwezige grote aantallen leukocyten activeren, of direct het endotheel van de vaatwand beschadigen.",
            "cite_spans": [],
            "section": "Natuurlijke of aangeboren weerstand ::: 1.4.4 Natuurlijke en verworven weerstand van de mens tegen micro-organismen ::: 1.4 Pathogenese van infectieziekten",
            "ref_spans": [
                {
                    "start": 517,
                    "end": 521,
                    "mention": "1.23",
                    "ref_id": null
                }
            ]
        },
        {
            "text": "Na enkele dagen verschijnen antistoffen en later ook cellulaire componenten die de gastheerweerstand versterken. Het verworven immuunsysteem\n(adaptive immunity\n) werkt intensief samen met het aangeboren systeem maar ontstaat later in het ziekteproces, bevat andere celtypen (T- en B-lymfocyten) en reageert langzamer (dagen tot weken). Herkenning van een antigeen gebeurt via receptoren die uiterst specifiek zijn (B-celreceptor, BCR; T-celreceptor, TCR).",
            "cite_spans": [],
            "section": "Verworven weerstand ::: 1.4.4 Natuurlijke en verworven weerstand van de mens tegen micro-organismen ::: 1.4 Pathogenese van infectieziekten",
            "ref_spans": []
        },
        {
            "text": "Dendritische cellen (DC\u2019s) en macrofagen zijn fagocyterende en antigeenpresenterende cellen die het aangeboren immuunsysteem verbinden met het verworven immuunsysteem. Zij kunnen bacteri\u00ebn, schimmels en parasieten opnemen in fagosomen (exogene route). Na fusie met lysosomen tot fagolysosoom volgt proteolyse, wat peptiden oplevert. Die worden vervolgens door MHC-moleculen aan het celoppervlak gebracht en zo aan T-cellen aangeboden, een fenomeen dat antigeenpresentatie wordt genoemd. Antigenen in de cytosol afkomstig van virussen (endogene route) kunnen eveneens via MHC aan het celoppervlak worden gebracht ter activatie van T-cellen. De klassieke associatie van de exogeen opgenomen micro-organismen is die met MHC-klasse II (MHC-II), terwijl de endogene route leidt tot klasse-I-presentatie (MHC-I). MHC-I-presentatie van exogene antigenen afkomstig van extracellulaire (bijv.\nStreptococcus pneumoniae) of intracellulaire (bijv.\nMycobacterium tuberculosis of leishmania parasiet) micro-organismen is ook mogelijk en wordt kruispresentatie genoemd. Fagosomen dragen op deze wijze bij aan specifieke responsen tegen MHC-II-gerestricteerde CD4+-T-cellen en MHC-I-gerestricteerde CD8+-T-cellen. Na activatie en maturatie verliezen DC\u2019s hun fagocyterende functie maar brengen in toenemende mate moleculen aan het celoppervlak die betrokken zijn bij migratie en costimulatie van lymfocyten. Na migratie naar de lokale lymfeklier functioneren DC\u2019s als professionele antigeenpresenterende cellen voor het verworven immuunsysteem. De vele subtypen van DC\u2019s orkestreren de specifieke afweer, afhankelijk van antigeentype en dosis, door secretie van een wisselend mengsel van cytokinen. Als binding van costimulatiemoleculen op de membraan van lymfocyten optreedt (bijv. via CD28 op T-cellen, CD40 op B-cellen), worden deze cellen geactiveerd en gaan ze prolifereren en differenti\u00ebren.",
            "cite_spans": [],
            "section": "Verworven weerstand ::: 1.4.4 Natuurlijke en verworven weerstand van de mens tegen micro-organismen ::: 1.4 Pathogenese van infectieziekten",
            "ref_spans": []
        },
        {
            "text": "Onder invloed van dergelijke regulerende signalen start de effectorfase . CD4+-T-helpercellen (Th) vervullen een centrale rol en sturen de effectorfase via een aantal CD4+-T-celsubtypen (Th1, Th2 en Th17), die zich vooral onderscheiden door het cytokinenprofiel dat ze produceren. Th1 stimuleren via TNF-a en IFN-? de activiteit van macrofagen en CD8+-cellen en zijn dus van belang bij de afweer tegen virussen en intracellulaire bacteri\u00ebn en parasieten (protozoa). IL4 en IL5 afkomstig van Th2-cellen reguleren de differentiatie van B-cellen en ook de activatie van eosinofiele granulocyten. Deze beide reacties spelen een rol bij de eliminatie van extracellulaire bacteri\u00ebn en parasieten (helminthen). Ten slotte produceren Th17-cellen IL17, IL22 en ook TNF-a en versterken zo de pro-inflammatoire ontstekingsreactie tegen schimmels en bepaalde bacteri\u00ebn. Tijdens de effectorfase differenti\u00ebren B-cellen tot plasmacellen die specifieke antistoffen uitscheiden. Micro-organismen, gebonden door antistoffen, kunnen op verschillende manieren worden uitgeschakeld:",
            "cite_spans": [],
            "section": "Verworven weerstand ::: 1.4.4 Natuurlijke en verworven weerstand van de mens tegen micro-organismen ::: 1.4 Pathogenese van infectieziekten",
            "ref_spans": []
        },
        {
            "text": "\nNeutralisatie: Antistoffen binden aan een membraanstructuur die belangrijk is voor overleving (bijv. eiwitten betrokken bij de invasie van een malariaparasiet in een rode bloedcel), of aan een toxine waardoor het zijn werking verliest.Lysis: Dit is isotypeafhankelijk (bijv. IgG1), door binding van het Fc-deel aan complementfactor C1, gevolgd door activatie van de klassieke route.Degranulatie van neutrofiele- of eosinofiele granulocyten door binding via het Fc-deel aan Fc-receptor (FcRg van granulocyt, FcRe op eosinofiel).\n",
            "cite_spans": [],
            "section": "Verworven weerstand ::: 1.4.4 Natuurlijke en verworven weerstand van de mens tegen micro-organismen ::: 1.4 Pathogenese van infectieziekten",
            "ref_spans": []
        },
        {
            "text": "Tijdens de effectorfase differenti\u00ebren CD8+-T-cellen tot cytotoxische cellen die specifiek kunnen hechten aan met het desbetreffende pathogeen ge\u00efnfecteerde cellen van de gastheer. De ge\u00efnfecteerde cel wordt gedood door degranulatie. Hierdoor komen perforinen en granzymen vrij waardoor gaten in de membraan ontstaan met inductie van een geprogrammeerde celdood (apoptose). Het tweede mechanisme behelst binding van de CD8+ T-cellen via Fas-ligand (CD95L) aan het Fas-eiwit (CD95) op de ge\u00efnfecteerde cel met apoptose als gevolg. In beide gevallen verliest de intracellulaire pathogeen zijn niche en kan worden opgeruimd.",
            "cite_spans": [],
            "section": "Verworven weerstand ::: 1.4.4 Natuurlijke en verworven weerstand van de mens tegen micro-organismen ::: 1.4 Pathogenese van infectieziekten",
            "ref_spans": []
        },
        {
            "text": "\nImmunologisch geheugenimmunologisch geheugen.\nEen speciale kwaliteit van lymfocyten is de ontwikkeling van een \u2018geheugen\u2019 na contact met een specifiek antigeen. De ontwikkeling van geheugencellen (memory cells) bevindt zich tussen de na\u00efeve en de effectorfase. Na eerste expositie aan een pathogeen treedt klonale expansie op van voor dit pathogeen specifieke T- en B-cellen; het begrip immunologisch geheugen staat voor het ontstaan van dit hogere aantal van deze voorlopercellen (precursor cells). De anamnestische respons door deze geheugencellen, die periferie en weefsels scannen op hernieuwd binnendringen van hetzelfde micro-organisme, is sneller en heftiger dan de primaire respons. Geheugencellen zijn gevoeliger voor pathogene micro-organismen en gemakkelijker te activeren. Geheugencellen van type-B-lymfocyten hebben een zogenoemde\nisotype switch\nondergaan met affiniteitsmaturatie; zij produceren effectievere antistoffen van een ander isotype dan alleen IgM dat karakteristiek is voor de primaire respons. Bij elk volgend antigeen contact (secundaire, tertiaire en volgende respons) wordt de verzameling B-geheugencellen van steeds hogere kwaliteit en de afweer steeds effici\u00ebnter. De infectie wordt dus steeds sneller en in een vroeger stadium aangepakt, met minder of geen klinische symptomen tot gevolg.",
            "cite_spans": [],
            "section": "Verworven weerstand ::: 1.4.4 Natuurlijke en verworven weerstand van de mens tegen micro-organismen ::: 1.4 Pathogenese van infectieziekten",
            "ref_spans": []
        },
        {
            "text": "Hoewel de overgrote meerderheid van de antigeenspecifieke effectorcellen te gronde gaat na uitschakeling van het pathogeen (de zogenoemde contractiefase), ontwikkelt een kleine fractie zich tot geheugencellen. Het exacte mechanisme van de instandhouding van het immunologische geheugen is tot op heden niet precies bekend. Waarschijnlijk overleven deze cellen ook zonder antigeen in een omgeving waarin zij signalen krijgen voor proliferatie en overleving. Bepaalde cytokinen (IL15, IL7) spelen een sleutelrol bij de homeostase van het T-celgeheugen. Geheugencellen van het T-type lymfocyt (CD45 RO positief) zijn heterogeen en de langlevende T-geheugencellen (central memory T-cells) kunnen worden gekarakteriseerd door expressie van een groot aantal receptoren in hun membraan die betrokken zijn bij migratie en \u2018homing\u2019 van de cellen (CCR7, CD62L is L-selectine). Geheugen in het B-celcompartiment wordt verzorgd door B-geheugencellen en langlevende plasmacellen. Deze laatste zijn terminaal gedifferentieerde B-cellen die in het beenmerg verblijven en verantwoordelijk zijn voor persisterende antistofconcentraties in het plasma. B-geheugencellen vormen een dynamische verzameling van cellen die snel kunnen reageren op hernieuwde blootstelling aan een pathogeen door zich te differenti\u00ebren tot plasmacellen, wat resulteert in hoge titers specifieke antistoffen. Activatie en differentiatie van B-geheugencellen kunnen tot stand komen met de hulp van T-cellen maar ook via binding van TLR\u2019s die op de membraan (TLR2, TLR6) en endosomaal (TLR7, TLR9) permanent tot expressie komen. Op deze wijze draagt het TLR-systeem bij aan de instandhouding van het geheugen.",
            "cite_spans": [],
            "section": "Verworven weerstand ::: 1.4.4 Natuurlijke en verworven weerstand van de mens tegen micro-organismen ::: 1.4 Pathogenese van infectieziekten",
            "ref_spans": []
        },
        {
            "text": "Dit immunologische geheugen kan na infectie zeer lang voortbestaan, met halfwaardetijden van vijftig jaar voor antistofconcentraties tegen varicellazostervirus en tot meer dan tweehonderd jaar voor die tegen mazelen en de bof. Het bestaan van het immunologische geheugen vormt daarmee de basis voor de ontwikkeling en toediening van vaccins tegen pathogene micro-organismen. Vaccinatie beoogt het immunologische geheugen van de mens te induceren en te trainen zonder dat men de ziekte zelf doormaakt. Vaccinatiestrategie\u00ebn hebben als doel ziektepreventie, vermindering van morbiditeit, of vermindering van sterfte. Voor enkele infectieziekten is volledige uitroeiing van de verwekker mogelijk gebleken (pokken, polio).",
            "cite_spans": [],
            "section": "Verworven weerstand ::: 1.4.4 Natuurlijke en verworven weerstand van de mens tegen micro-organismen ::: 1.4 Pathogenese van infectieziekten",
            "ref_spans": []
        },
        {
            "text": "\nOntsnappen aan de weerstand.\nMicro-organismen kunnen op diverse manieren ontsnappen aan de effecten van de ontstekingsreactie en die van de specifieke immuunrespons. Micro-organismen proberen via verschillende wegen de effectorfuncties van het immuunsysteem te omzeilen (tabel 1.16).",
            "cite_spans": [],
            "section": "Verworven weerstand ::: 1.4.4 Natuurlijke en verworven weerstand van de mens tegen micro-organismen ::: 1.4 Pathogenese van infectieziekten",
            "ref_spans": [
                {
                    "start": 278,
                    "end": 282,
                    "mention": "1.16",
                    "ref_id": null
                }
            ]
        },
        {
            "text": "Intracellulaire pathogenen (Chlamydia,\nLeishmania, virussen) kunnen langdurig overleven doordat ze onbereikbaar of onherkenbaar zijn voor antilichamen zo lang ze hun gastheercel niet beschadigen, of door zodanig te veranderen dat de gastheercel zelf als vreemd object wordt gezien waartegen een cellulaire immuunrespons (herkenning door cytotoxische T-cellen) op gang komt. Bacteri\u00ebn kunnen ontsnappen aan het bactericide milieu in fagocyten als zij de fusie van lysosomen met het fagosoom verhinderen (mycobacteri\u00ebn,\nChlamydia), of snel uit het fagosoom naar het cytoplasma treden (Listeria). Sommige bacteriesoorten (E. coli) maken ijzerbindende moleculen waardoor zij in een ijzerarm milieu overlevingskansen krijgen, of produceren proteasen waarmee zij IgA (Neisseria) of complementfactoren kunnen afbreken(Pseudomonas,\nStaphylococcus).\nBorrelia,\nPlasmodia,\nTrypanosomaTrypanosoma, N. gonorrhoeae\nen influenzavirus ontwijken de immuunreactie door antigene variatie. Antigene variatie kan berusten op drie mechanismen: mutatie in het genetisch materiaal, recombinatie van genen van twee verschillende micro-organismen, en\ngen-switching. Als er antistoffen verschijnen, worden in het laatste geval de varianten met een andere antigene\nmake-up gespaard en groeien deze snel uit. Bij bepaalde pathogene micro-organismen zijn zeer veel serotypen te onderscheiden (als gevolg van recombinatie of mutatie), zodat herhaalde infectie met dezelfde soort kan optreden. Een bijzondere wijze om te ontsnappen aan de immuunrespons is de onderdrukking ervan, zoals wordt gezien bij hiv, of juist de aspecifieke overstimulatie van het immuunapparaat door superantigeen producerende micro-organismen (streptokokken, stafylokokken). In lage concentraties kunnen zij de lymfocytenpopulaties zo stimuleren, dat er een shocksyndroom ontstaat (zie eerder).",
            "cite_spans": [],
            "section": "Verworven weerstand ::: 1.4.4 Natuurlijke en verworven weerstand van de mens tegen micro-organismen ::: 1.4 Pathogenese van infectieziekten",
            "ref_spans": []
        },
        {
            "text": "\nVerminderde weerstand door biomaterialen.\nIn de directe nabijheid van biomaterialen zoals katheters en ge\u00efmplanteerde prothesen blijken de aangeboren en verworven immuniteit veel minder goed werkzaam. Er is ter plekke sprake van een bijzondere niche, waar bacteri\u00ebn afkomstig van de huid of uit de lucht (vooral\nStaphylococcus epidermidis) kunnen overleven, ook intracellulair, en uitgroeien, waardoor chronisch indolente infecties ontstaan rond en op het biomateriaal.",
            "cite_spans": [],
            "section": "Verworven weerstand ::: 1.4.4 Natuurlijke en verworven weerstand van de mens tegen micro-organismen ::: 1.4 Pathogenese van infectieziekten",
            "ref_spans": []
        },
        {
            "text": "Hoe veroorzaken micro-organismen schade en maken ze ons ziek, welke mechanismen liggen daaraan ten grondslag? Uitgaande van de hiervoor beschreven onderdelen van de pathogenese kent iedere infectieziekte een specifieke verklaring voor de ziekteverschijnselen die hierbij optreden. Inzicht daarin is van belang om die verschijnselen te kunnen begrijpen. De schade die de gastheer ondervindt van een infectieziekte kan op een aantal manieren ontstaan. Eerder werd vermeld dat micro-organismen zelf direct weefselschade toebrengen. Dit doen ze door de werking van hun endo- en exotoxinen, of door de inductie van lysis van gastheercellen als gevolg van intracellulaire virusreplicatie of vermeerdering van intracellulair groeiende bacteri\u00ebn (o.a.\nChlamydia). Van groot belang is dat zowel lokale als algemene en zowel natuurlijke als verworven afweerreacties veel van de ziekteverschijnselen bepalen die bij infecties optreden. Zo blijkt dat de ontstekingsreactie niet alleen micro-organismen elimineert, maar vaak bijkomende schade toebrengt aan de weefsels en organen van de gastheer zelf. Ook de specifieke, verworven immuunrespons kan verantwoordelijk zijn voor de waargenomen ziekteverschijnselen. Lymfeklierzwellingen en miltvergroting berusten gedeeltelijk hierop, net als het geel worden van pati\u00ebnten met een hepatitis B-virusinfectie. Alle ziekteverschijnselen van mononucleosis infectiosa zijn het gevolg van een sterke immuunrespons tegen met epstein-barr-virus ge\u00efnfecteerde cellen. Exanthemen bij infecties hebben bijna steeds een immunologische component. Dit leidt tot typische verschillen in de presentatie van infecties bij immuungecompromitteerde gastheren en soms de mogelijkheid om door onderdrukking van de immuunreactie ook verschijnselen van infectie te behandelen (vooral door corticostero\u00efden). Antimicrobi\u00eble therapie is dan juist meer van belang in de initi\u00eble stadia, en bij sommige ziektebeelden niet eens van toepassing door de overheersende immunopathologie, bijvoorbeeld bij acute hepatitis B (bij chronische hepatitis B is antivirale therapie echter wel van nut). De directe schade, geheel door het micro-organisme of de producten daarvan bepaald, kan juist meer uitgesproken worden bij vermindering van de gastheerafweer. Een voorbeeld is de huid- en slijmvliesschade door herpes simplex, die zelfs bij gezonden vooral dan optreedt als de afweer tijdelijk minder goed functioneert (koortslip) en ernstige vormen kan aannemen bij meer ingrijpende immuunstoornissen (herpetische stomatitis). Dergelijke directe schade is echter goed te behandelen met antivirale therapie; toepassing van stero\u00efden is in die gevallen zeer gevaarlijk.",
            "cite_spans": [],
            "section": "1.4.5 Pathofysiologie van infectieziekten: een synthese ::: 1.4 Pathogenese van infectieziekten",
            "ref_spans": []
        },
        {
            "text": "Kruisreacties tussen microbi\u00eble en gastheerantigenen (moleculaire mimicry) veroorzaken auto-immuunfenomenen, zoals bij het syndroom van Guillain-Barr\u00e9, waarbij antistoffen gemaakt tegen\nCampylobacter jejuni\n(een verwekker van diarree) een kruisreactie geven met het oppervlak van zenuwcellen van de gastheer, waardoor deze niet meer in staat zijn zenuwimpulsen te geleiden en de gastheer verlammingsverschijnselen gaat vertonen. Een tweede voorbeeld van mimicry berust op het gegeven dat bacteri\u00ebn en parasieten onder stressvolle omstandigheden (bijv. hoge temperatuur) eiwitten produceren die voor ongeveer 50% identiek zijn aan humane stresseiwitten (heat shock proteins (HSP) genoemd, 60 \u00e0 90 kd groot). Datzelfde geldt voor acuut reuma, dat deels het gevolg is van antigene verwantschap tussen antigenen in hart-, spier- en gewrichtsweefsel van de mens en onderdelen van de bacterie\nStreptococcus pyogenes\ndie voorafgaand aan de episode van acuut reuma een infectie veroorzaakte. Bovendien ontstaan tijdens acuut reuma, bij bepaalde verhoudingen tussen circulerend antigeen van deze streptokokken en antistof, grote hoeveelheden immuuncomplexen in de bloedbaan, die vervolgens in het capillairbed van de nierglomeruli vastlopen en daar een steriele ontsteking, glomerulonefritis, induceren. Ten slotte kunnen als gevolg van polyklonale B-celactivatie tijdelijk reumafactoren verschijnen in het serum van pati\u00ebnten met bacteri\u00eble endocarditis. Door al deze mogelijke, soms complexe, interacties tussen pathogene micro-organismen en de immuunrespons van de mens is het scala van symptomen en verschijnselen van infectieziekten bijzonder breed.",
            "cite_spans": [],
            "section": "1.4.5 Pathofysiologie van infectieziekten: een synthese ::: 1.4 Pathogenese van infectieziekten",
            "ref_spans": []
        },
        {
            "text": "Zoals eerder vermeld kunnen micro-organismen, vooral sommige virussoorten, de regulatie van de natuurlijke deling van gastheercellen verstoren waardoor op den duur de celdeling ontaardt en er vormen van kanker in de gastheer ontstaan.",
            "cite_spans": [],
            "section": "1.4.5 Pathofysiologie van infectieziekten: een synthese ::: 1.4 Pathogenese van infectieziekten",
            "ref_spans": []
        },
        {
            "text": "Samenvattend zijn er vier pathofysiologische processen te onderscheiden die afzonderlijk of in combinatie optreden tijdens het beloop van infecties bij de mens (zie figuur 1.24):",
            "cite_spans": [],
            "section": "1.4.5 Pathofysiologie van infectieziekten: een synthese ::: 1.4 Pathogenese van infectieziekten",
            "ref_spans": [
                {
                    "start": 172,
                    "end": 176,
                    "mention": "1.24",
                    "ref_id": null
                }
            ]
        },
        {
            "text": "\ndirecte schade door de werking van microbi\u00eble (exo)toxinen op humane weefsels/cellen, of als gevolg van intracellulaire vermeerdering van micro-organismen;indirecte schade als gevolg van de ontstekingsreactie, uitgelokt door (bestanddelen van) micro-organismen;indirecte schade als gevolg van een (auto-)immuunreactie op de binnengedrongen ziekteverwekkers;indirecte schade als gevolg van kwaadaardige ontaarding van de celgroei in organen die langdurig zijn blootgesteld aan microbi\u00eble agentia.\n",
            "cite_spans": [],
            "section": "1.4.5 Pathofysiologie van infectieziekten: een synthese ::: 1.4 Pathogenese van infectieziekten",
            "ref_spans": []
        },
        {
            "text": "De epidemiologie (uit het Grieks:\nepidemos = onder het volk voorkomend) bestudeert het voorkomen en de verspreiding van ziekten in populaties. Ze tracht de determinanten van een ziekte op te sporen door het verzamelen van kwantitatieve gegevens. Voor het opsporen van determinanten is de belangrijkste methode van onderzoek de vergelijking, waarbij men gegevens van personen met de ziekte legt naast die van personen die de ziekte niet hebben. Voor de epidemiologische benadering van infectieziekten worden zij in fasen verdeeld (figuur 1.25). Van groot belang hierbij is het gegeven dat besmette pati\u00ebnten die nog niet ziek zijn, of niet ziek worden, wel besmettelijk kunnen zijn voor anderen; ook na volledig klinisch herstel blijft soms besmettelijkheid bestaan in de vorm van dragerschap en uitscheiding van het micro-organisme. Men dient zich te realiseren dat in veel gevallen een belangrijk deel van de verspreiding van infectieziekten op het conto moet worden geschreven van personen die zelf niet of nauwelijks ziek zijn, maar wel de ziekteverwekker herbergen en doorgeven. Bij polio en tuberculose bijvoorbeeld verloopt meer dan 90% van de infecties subklinisch; dit wordt ook wel het ijsbergfenomeen genoemd (figuur 1.26).",
            "cite_spans": [],
            "section": "1.5 Epidemiologie van infectieziekten",
            "ref_spans": [
                {
                    "start": 537,
                    "end": 541,
                    "mention": "1.25",
                    "ref_id": null
                },
                {
                    "start": 1227,
                    "end": 1231,
                    "mention": "1.26",
                    "ref_id": null
                }
            ]
        },
        {
            "text": "Ten behoeve van de kwantitatieve epidemiologische benadering wordt de populatie gastheren gewoonlijk onderverdeeld in vier groepen:",
            "cite_spans": [],
            "section": "1.5 Epidemiologie van infectieziekten",
            "ref_spans": []
        },
        {
            "text": "\npersonen die gevoelig zijn;personen die besmet zijn maar nog niet besmettelijk voor anderen;personen die ziek en besmettelijk zijn;personen die hersteld en (tijdelijk) immuun zijn (figuur 1.27).\n",
            "cite_spans": [],
            "section": "1.5 Epidemiologie van infectieziekten",
            "ref_spans": [
                {
                    "start": 189,
                    "end": 193,
                    "mention": "1.27",
                    "ref_id": null
                }
            ]
        },
        {
            "text": "Individuen gaan over van de ene groep naar de volgende met een bepaalde frequentie (overgangskans). Door geboorte en sterfte komen er individuen bij of verdwijnen er individuen uit de populatie.",
            "cite_spans": [],
            "section": "1.5 Epidemiologie van infectieziekten",
            "ref_spans": []
        },
        {
            "text": "Voor sommige infecties is deze indeling in vier groepen niet relevant; bij worminfecties vindt geen vermeerdering in de gastheer plaats, maar worden cysten en andere levensvormen uitgescheiden die buiten de gastheer hun ontwikkelingscyclus doormaken; per individuele gastheer kan de wormlast ook sterk verschillen.",
            "cite_spans": [],
            "section": "1.5 Epidemiologie van infectieziekten",
            "ref_spans": []
        },
        {
            "text": "Tot de meest bruikbare epidemiologisch maten behoren de incidentie, prevalentie, morbiditeit, mortaliteit en letaliteit van een infectieziekte (tabel 1.17). Specifiek voor infectieziekten is de transmissie van micro-organismen en daardoor van de ziekte. Een speciale vorm van incidentie is de\nsecondary attack rate\n, waarmee de verspreiding van een infectieziekte binnen een gezin of gesloten gemeenschap wordt beschreven. Deze wordt uitgedrukt als het percentage van de aan een besmettelijk indexgeval blootgestelde personen dat de ziekte ontwikkelt. Een gelijksoortig begrip is de\nbasic reproductive rate\n(R0), die gedefinieerd wordt als het gemiddelde aantal secundaire ziektegevallen dat door een primaire casus wordt veroorzaakt onder een groep gevoelige individuen die nog niet immuun zijn voor de ziekte. Deze begrippen zijn dus een maat voor de besmettelijkheid van een infectieziekte. Een epidemie kan dan worden gedefinieerd als het plotseling toenemen van het aantal ziektegevallen in een gemeenschap of geografisch gebied. In een kleine gemeenschap, bijvoorbeeld een ziekenhuis, spreekt men van een uitbraak (outbreak). Wanneer een besmettelijke infectieziekte grote delen van de aarde treft, spreekt men van een pandemie ; aids, cholera en de Mexicaanse griep uit 2009 zijn recente voorbeelden van pandemie\u00ebn. Als een infectieziekte tevoren al in zekere mate onder de bevolking voorkwam, spreekt men van een endemie . In een endemische situatie is er een evenwicht tussen het aantal infecties onder het gevoelige deel van de populatie en de instroom van nieuwe gevoelige individuen door geboorte en immigratie; dat wil zeggen dat elke infectie gemiddeld \u00e9\u00e9n nieuwe infectie produceert (de feitelijke R0 = 1). Ook bij endemische infectieziekten treden wel pieken en dalen op in de incidentie, afhankelijk van de besmettelijkheid van de ziekte, de immuniteit die deze bij de herstelde gastheer achterlaat en de antigene variatie die de verwekker tentoonspreidt. Het golfkarakter berust op het grote aantal ongevoeligen dat tijdens de voorafgaande piekincidentie is ontstaan en de tijd die het kost om door instroom van gevoelige individuen weer de omstandigheden voor een nieuwe verspreidingsgolf te cre\u00ebren. Gedurende enige tijd zijn binnen een dergelijke populatie ook de personen die wel gevoelig zijn (aan de infectie ontsnapt tijdens de piekperiode) beschermd, omdat de ziekteverwekker nauwelijks meer binnen de populatie circuleert; men spreekt dan van groepsimmuniteit . Het bereiken van groepsimmuniteit is een van de doelstellingen van vaccinatie van de bevolking. De vaccinatiegraad, dat wil zeggen de fractie van de bevolking die werkelijk gevaccineerd is, moet dan wel voldoende hoog zijn. De voor groepsimmuniteit benodigde hoogte wisselt per ziekte.",
            "cite_spans": [],
            "section": "1.5 Epidemiologie van infectieziekten",
            "ref_spans": [
                {
                    "start": 150,
                    "end": 154,
                    "mention": "1.17",
                    "ref_id": null
                }
            ]
        },
        {
            "text": "Sommige infectieziekten, onder andere de virale luchtweginfecties veroorzaakt door influenzavirus en respiratoir syncytieel virus, zijn seizoensgebonden. Het betreft dan steeds groepen ziekteverwekkers waartegen de mens onvoldoende of geen blijvende immuniteit opbouwt en waarvoor door menselijk gedrag en milieuomstandigheden de verspreidingskans in een bepaald seizoen het hoogst is (bijv. verblijf binnenshuis gedurende de wintermaanden of juist verblijf buitenshuis gedurende de zomermaanden). Een aantal endemische infectieziekten is zo besmettelijk dat men er al vroeg in het leven mee geconfronteerd wordt in de vorm van kinderziekten zoals waterpokken (andere typische kinderziekten zoals difterie, kinkhoest, mazelen, rode hond en bof zijn in Nederland dankzij het Rijksvaccinatieprogramma goeddeels verdwenen; zie verder).",
            "cite_spans": [],
            "section": "1.5 Epidemiologie van infectieziekten",
            "ref_spans": []
        },
        {
            "text": "Bij de opkomst en neergang van infectieziekten in de samenleving spelen vele factoren een rol. De genetische flexibiliteit van pathogene micro-organismen is \u2013 zoals eerder in dit hoofdstuk genoemd \u2013 hierbij een belangrijk gegeven. Er zijn echter ook veel factoren in het spel die samenhangen met de sociaal-culturele aspecten van de samenleving (tabel 1.18).",
            "cite_spans": [],
            "section": "1.5 Epidemiologie van infectieziekten",
            "ref_spans": [
                {
                    "start": 352,
                    "end": 356,
                    "mention": "1.18",
                    "ref_id": null
                }
            ]
        },
        {
            "text": "Waar men in de jaren zeventig nog optimistisch was en het einde van infectieziekten voorspelde, hebben vooral deze sociaal-culturele factoren ervoor gezorgd dat infectieziekten weer in opkomst zijn en vooralsnog de aandacht blijven vragen. Vooral in gebieden waar de bevolkingsdichtheid en de dichtheid van dieren het hoogst is, blijken de meeste risico\u2019s te bestaan voor het opduiken van nieuwe microbi\u00eble bedreigingen voor de mens. Zo zijn er in de tweede helft van de twintigste eeuw ruim 350 nieuwe infectieziekten en varianten van bestaande infectieziekten ontstaan (zie figuur 1.28).",
            "cite_spans": [],
            "section": "1.5 Epidemiologie van infectieziekten",
            "ref_spans": [
                {
                    "start": 583,
                    "end": 587,
                    "mention": "1.28",
                    "ref_id": null
                }
            ]
        },
        {
            "text": "Bij de anamnese van pati\u00ebnten die worden verdacht van een infectieziekte, is speciale aandacht nodig voor de voorgeschiedenis van de pati\u00ebnt, voor klachten die kunnen passen bij ontsteking en voor contacten met bronnen van pathogene micro-organismen (tabel 1.19).",
            "cite_spans": [],
            "section": "Anamnese ::: 1.6.1 Klinische benadering ::: 1.6 Diagnostiek van infectieziekten",
            "ref_spans": [
                {
                    "start": 257,
                    "end": 261,
                    "mention": "1.19",
                    "ref_id": null
                }
            ]
        },
        {
            "text": "Bij het lichamelijk onderzoek dient op de eerste plaats een indruk van de algemene toestand van de pati\u00ebnt te worden vastgelegd: maakt hij een zieke indruk of is er sprake van malaise, is de pati\u00ebnt alert of juist verward en minder goed aanspreekbaar? Vervolgens worden de bloeddruk, pols- en ademhalingsfrequentie en de lichaamstemperatuur gemeten. Als er koorts is, kan de vraag beantwoord worden of er sprake is van een relatieve bradycardie (stijging polsfrequentie < 20/minuut voor iedere graad koorts). Dit is een belangrijke aanwijzing voor bepaalde infectieziekten zoals meningitis, tyfus en psittacosis. Een te lage lichaamstemperatuur komt in het kader van een infectieziekte ook weleens voor, onder andere bij ernstige vormen van sepsis.",
            "cite_spans": [],
            "section": "Lichamelijk onderzoek ::: 1.6.1 Klinische benadering ::: 1.6 Diagnostiek van infectieziekten",
            "ref_spans": []
        },
        {
            "text": "Er dient steeds een nauwkeurige inspectie plaats te vinden van de huid en van de slijmvliezen (ogen en mond-keelholte). Huid en slijmvliezen kunnen niet alleen een eerste indruk geven van de doorbloeding en oxygenatie (anemie, cyanose), maar ook belangrijke aanwijzingen opleveren voor bepaalde infecties (geelzucht). Naast de infecties van de huid en slijmvliezen zelf (herpes genitalis, wondroos, steenpuist e.d.), zijn huid en slijmvliezen ook betrokken bij gegeneraliseerde of elders gelokaliseerde aandoeningen zoals de virale exanthemateuze ziekten (rubella), roodvonk, endocarditis, intravasale stolling in het kader van een sepsissyndroom (perifere cyanose, petechi\u00ebn), en bij auto-immuunreacties (erythema nodosum) en overgevoeligheidsreacties (erythema multiforme). Palpatie en auscultatie van borst- en buikholte alsmede onderzoek naar eventueel aangedane gewrichten completeren het lichamelijk onderzoek. In de borstholte gaat het om het opsporen van dempingen ten gevolge van longontsteking en om afwijkende of bijkomende geluiden (bijv. rhonchi en crepitaties) die kunnen passen bij een bronchitis, bronchopneumonie, bronchiolitis of pleuritis (pleurawrijven). Niet eerder opgemerkte hartgeruisen (souffles) zijn sterke aanwijzingen voor het bestaan van endocarditis en pericardwrijven voor het bestaan van een pericarditis. In de buikholte gaat het vooral om het vaststellen van de grootte van lever en milt en het inschatten van de darmfunctie op basis van de darmgeluiden. Bij een buikvliesontsteking (peritonitis) is de buikwand bij palpatie niet meer soepel maar pijnlijk en voelt hard aan. Bij een verlaagd bewustzijn of anderszins een vermoeden van hersenvliesontsteking dient te worden vastgesteld of de pati\u00ebnt nekstijf is of niet.",
            "cite_spans": [],
            "section": "Lichamelijk onderzoek ::: 1.6.1 Klinische benadering ::: 1.6 Diagnostiek van infectieziekten",
            "ref_spans": []
        },
        {
            "text": "Als klinisch diagnostisch kenmerk is het tijdsbeloop van een infectieziekte van groot belang. Het beloop van een infectieziekte kan namelijk sterk vari\u00ebren (figuur 1.29). Veel infecties treden acuut op en gaan binnen een aantal dagen of weken vanzelf weer over (self limiting diseases). De ziekteverwekker wordt dan geklaard. Voorbeelden zijn virale infecties van de luchtwegen (verkoudheid, griep) en darmen (\u2018buikgriep\u2019). Bacteri\u00eble infecties in deze tractus kennen veelal eenzelfde beloop (kinkhoest, salmonellose), hoewel de ernst van het klinische beeld (otitis media, bronchitis, gastro-enteritis) wisselend is. Een geheel ander beloop hebben de persisterende infecties, waarbij na een eerste fase met klachten de pati\u00ebnt weliswaar klinisch opknapt maar de ziekteverwekker niet uit het lichaam verdwijnt. Het oorzakelijke micro-organisme vermenigvuldigt zich en handhaaft zich gedurende langere tijd in de gastheer. Veelal zijn de aangedane personen klinisch niet (meer) ziek, maar zijn zij nog wel besmettelijk voor andere personen. Een goed voorbeeld is leverontsteking door het hepatitis B- of hepatitis C-virus. Een variant hierop zijn chronische infecties, waarbij na de eerste (klinische) fase het micro-organisme ook persisteert maar dan op een latente wijze. Er treedt gedurende langere tijd nauwelijks of geen vermeerdering op van het aantal micro-organismen en de pati\u00ebnt is dan ook niet besmettelijk voor andere personen. Karakteristiek voor dit beloop is dat de ziekte weer de kop kan opsteken, reactiveert, wat gepaard gaat met hernieuwde groei van het micro-organisme. De pati\u00ebnt wordt dan ook weer besmettelijk. Een dergelijk beloop is typisch voor herpesvirusinfecties (herpessimplex- en varicellazostervirus), voor malaria tertiana (PlasmodiumPlasmodium vivax) en voor tuberculose. Bij andere chronische infectieziekten ten slotte is de beginfase niet of nauwelijks klinisch manifest, maar vermeerdert de verwekker zich ongemerkt in de gastheer en neemt de schade over langere tijd langzaam maar zeker toe totdat deze zo groot is geworden dat de ziekte klinisch manifest wordt. Voorbeelden van infecties met een dergelijk sluipend beloop zijn ziekten veroorzaakt door het humaan immunodefici\u00ebntievirus (aids) en door prionen (creutzfeldt-jakob-ziekte), maar ook een\nH. pylori-infectie van de maag en infectie met humaan papillomavirus van het slijmvlies van de baarmoederhals. Bij deze laatste twee infecties kan de eerste manifestatie zelfs het optreden van tumorgroei zijn.",
            "cite_spans": [],
            "section": "Ziektebeloop in de tijd ::: 1.6.1 Klinische benadering ::: 1.6 Diagnostiek van infectieziekten",
            "ref_spans": [
                {
                    "start": 164,
                    "end": 168,
                    "mention": "1.29",
                    "ref_id": null
                }
            ]
        },
        {
            "text": "Aanvullend onderzoek in het medisch-microbiologisch laboratorium heeft ten doel de identiteit van de ziekteverwekker vast te stellen en daarnaast zijn gevoeligheid voor antimicrobi\u00eble middelen, zodat de diagnose met zekerheid gesteld kan worden en de behandeling een rationele basis kan vinden. De identificatie van de verwekker en zijn eigenschappen is van groot praktisch belang: alle klinisch relevante aspecten van een infectieziekte worden daardoor bepaald. Dit betreft de mogelijke ernst van de ziekte en de duur ervan, de noodzaak om antimicrobi\u00eble therapie te starten en welk middel dan gegeven moet worden en bovendien \u2013 als een aspect dat uniek is voor infectieziekten \u2013 welke risico\u2019s er bestaan dat de ziekte zich in de omgeving van de pati\u00ebnt zal verspreiden (binnen en buiten het gezin).",
            "cite_spans": [],
            "section": "Doel van aanvullend laboratoriumonderzoek  ::: 1.6.2 Diagnostiek in het medisch-microbiologisch laboratorium ::: 1.6 Diagnostiek van infectieziekten",
            "ref_spans": []
        },
        {
            "text": "Voor veel infectieziekten is aanvullend microbiologisch laboratoriumonderzoek niet ge\u00efndiceerd, vooral niet voor die alledaagse infecties die klinisch mild verlopen en ook zonder zekerheidsdiagnose of gerichte therapie empirisch kunnen worden behandeld of vanzelf genezen (bijv. verkoudheid, een ongecompliceerde urineweginfectie of een steenpuist in de huisartsenpraktijk). Anderzijds kan het succes van de behandeling juist afhangen van het resultaat van tijdige diagnostiek in een medisch-microbiologisch laboratorium: heeft de pati\u00ebnt met hoge koorts die net terug is uit de tropen malaria of niet, is er bij een kind met hoofdpijn en koorts sprake van een hersenvliesontsteking? De afweging om aanvullende laboratoriumdiagnostiek aan te vragen is een belangrijke verantwoordelijkheid voor de behandelend arts; kennis over de mogelijkheden en klinische waarde hiervan is dan ook noodzakelijk. Ten slotte draagt laboratoriumdiagnostiek bij tot de surveillance van infectieziekten en van resistentie tegen antimicrobi\u00eble middelen in de samenleving. Informatie uit surveillance geeft namelijk mede richting aan het toekomstige beleid op het gebied van diagnostiek, infectiepreventie en het gebruik van antimicrobi\u00eble middelen.",
            "cite_spans": [],
            "section": "Doel van aanvullend laboratoriumonderzoek  ::: 1.6.2 Diagnostiek in het medisch-microbiologisch laboratorium ::: 1.6 Diagnostiek van infectieziekten",
            "ref_spans": []
        },
        {
            "text": "Het resultaat van laboratoriumonderzoek wordt in hoge mate bepaald door de kwaliteit van het toegeleverde materiaal, de bijgeleverde anamnestische gegevens en de vraagstelling (hier geldt het Engelse spreekwoord:\ngarbage in, garbage out). De kwaliteit van het materiaal hangt af van de keuze voor het type materiaal dat wordt ingestuurd en van de duur en wijze van het transport. Vrijwel alle lichaamsvochten en -structuren kunnen voor microbiologisch onderzoek worden aangeboden. De keuze van het in te zetten materiaal vereist kennis van de pathogenese van de vermoede infectieziekte en is daarom een terugkerend element in de bespreking van de diverse infectieziekten in de volgende hoofdstukken. Contaminatie van het materiaal met niet-relevante commensale flora is helaas niet altijd te vermijden (bijv. bij keel- of rectumwat, bij sputum- of urinemonstername). Van belang is dat men materiaal tracht te verkrijgen afkomstig van de haard van de infectie, dat men de transportlijnen kort houdt en een goede communicatie met het laboratorium onderhoudt. Omdat het niet mogelijk is alle aangeboden monsters steeds op alle mogelijke verwekkers te onderzoeken, dient een aanvraag vergezeld te gaan van een bondig geformuleerde klinische vraagstelling. Op basis van het soort materiaal en de bijgeleverde klinisch vraagstelling is het mogelijk doelmatig en verantwoord medisch-microbiologisch onderzoek in te zetten.",
            "cite_spans": [],
            "section": "Kwaliteit aangeboden materiaal ::: 1.6.2 Diagnostiek in het medisch-microbiologisch laboratorium ::: 1.6 Diagnostiek van infectieziekten",
            "ref_spans": []
        },
        {
            "text": "Het transport moet kort duren omdat micro-organismen bij omgevingstemperatuur kunnen blijven groeien (vooral bacteri\u00ebn en fungi), waardoor onjuiste kwantitatieve gegevens ontstaan. Anderzijds zijn sommige micro-organismen niet goed bestand tegen transport of overleven zij maar kort buiten het lichaam van de pati\u00ebnt; dit geldt vooral voor virussen, sommige (anaerobe) bacteriesoorten en trofozo\u00efeten (vegetatieve vormen van protozo\u00ebn). Bij langere transportlijnen (> 2 uur) zijn daarom afkoeling en transport op koelkasttemperatuur of in speciale transportmedia noodzakelijk. Andere monsters, bijvoorbeeld feces voor onderzoek op parasieten, kunnen voor transport worden behandeld met een fixatief. De verantwoordelijkheid voor afname en transport van pati\u00ebntenmonsters dient daarom in goed overleg tussen de aanvragend specialist en de verantwoordelijke arts-microbioloog te worden vastgelegd. De klinische waarde van laboratoriumdiagnostiek hangt ook af van de snelheid waarmee de uitslagen de aanvragend arts weer bereiken en van de juiste interpretatie van de resultaten door de behandelend arts en zijn consulenten. Snelle tests hebben doorgaans meer effect op het klinisch handelen dan onderzoek dat dagen en soms weken in beslag neemt.",
            "cite_spans": [],
            "section": "Logistieke aspecten ::: 1.6.2 Diagnostiek in het medisch-microbiologisch laboratorium ::: 1.6 Diagnostiek van infectieziekten",
            "ref_spans": []
        },
        {
            "text": "Deze vorm van diagnostiek is gericht op het direct in het pati\u00ebntenmateriaal opsporen en identificeren van pathogene micro-organismen en het terugrapporteren van de bevindingen op de dag van inzending. Van oudsher worden hiervoor licht- en fluorescentiemicroscopie\ngebruikt, vooral voor de routinediagnostiek van endoparasitaire infecties in bloed, darminhoud, urine en weefselstukjes; infestaties met ectoparasieten kunnen direct met een loep worden gediagnosticeerd. Ook pathogene fungi, sommige bacteriesoorten en met bepaalde virussoorten ge\u00efnfecteerde cellen kunnen op deze directe wijze worden aangetoond, daarbij geholpen door specifieke kleuringen en met fluoresce\u00efne gemerkte, specifieke antistoffen. De specifieke antistoffen worden ook in ander testsystemen (agglutinatiereacties, ELISA\u2019s) ingezet om in korte tijd de aanwezigheid van een micro-organisme in bloed, liquor of weefsel aannemelijk te maken. De directe gramkleuring van sputum, urine, puspreparaten en dergelijke kan al in een vroeg stadium uitsluitsel geven over de vraag of er bacteri\u00ebn in het spel zijn, of dat dit minder waarschijnlijk is. De gramkleuring is van bijzonder belang omdat die niet alleen de morfologie en onderlinge ligging van de bacteri\u00ebn laat zien maar ze bovendien in twee hoofdgroepen verdeelt, de grampositieve (paarskleurend) en de gramnegatieve (roodkleurend), wat een eerste stap vormt bij de identificatie. De giemsakleuring wordt onder andere veel gebruikt voor parasieten in bloed. De ziehl-neelsen-kleuring is speciaal gericht op het herkennen van mycobacteri\u00ebn zoals\nMycobacterium tuberculosis, die niet ontkleurd worden door zuurbehandeling en daarom als \u2018zuurvast\u2019 worden aangeduid. Voorbeelden van deze kleuringen zijn gegeven in figuur 1.30. Naast deze kleurreacties is het ook mogelijk meer specifieke herkenning uit te voeren in een direct preparaat door middel van immunofluorescentie . Een met een fluorescerende verbinding gelabelde antistof tegen een pathogeen (bacterie, virus, parasiet of fungus) wordt dan ge\u00efncubeerd met het pati\u00ebntenmateriaal en bij microscopisch onderzoek met ultraviolet licht kan vervolgens de aanwezigheid van de specifieke pathogeen in het materiaal direct worden aangetoond (figuur 1.31).",
            "cite_spans": [],
            "section": "Direct detecteren in pati\u00ebntenmateriaal ::: 1.6.3 Microbiologische diagnostiek: de verschillende benaderingen ::: 1.6 Diagnostiek van infectieziekten",
            "ref_spans": [
                {
                    "start": 1746,
                    "end": 1750,
                    "mention": "1.30",
                    "ref_id": null
                },
                {
                    "start": 2226,
                    "end": 2230,
                    "mention": "1.31",
                    "ref_id": null
                }
            ]
        },
        {
            "text": "Ten slotte is het mogelijk een pathogeen direct aan te tonen zonder microscopie, door een scala van immunologische technieken die microbi\u00eble antigenen in pati\u00ebntenmateriaal detecteren. Het kan daarbij gaan om eenvoudige agglutinatietests met antistofgelabelde partikels maar ook om meer geavanceerde gecoate stripjes, die enzymgelabelde antistoffen gebruiken ter herkenning (figuur 1.32).",
            "cite_spans": [],
            "section": "Direct detecteren in pati\u00ebntenmateriaal ::: 1.6.3 Microbiologische diagnostiek: de verschillende benaderingen ::: 1.6 Diagnostiek van infectieziekten",
            "ref_spans": [
                {
                    "start": 382,
                    "end": 386,
                    "mention": "1.32",
                    "ref_id": null
                }
            ]
        },
        {
            "text": "De directe tests hebben als grote voordeel hun snelheid; een resultaat is binnen minuten tot een paar uur beschikbaar. Daartegenover staan wel belangrijke beperkingen. In de eerste plaats is de sensitiviteit vergeleken met andere benaderingen (zie verder) als regel veel lager. Bij de diagnostiek van de meeste infectieziekten kan men daarom niet volstaan met alleen een directe test. Verder stellen deze technieken soms hoge eisen aan de kwaliteit van het afgenomen materiaal. Vanwege deze en andere praktische beperkingen (arbeidsintensief, tijdrovend, kostbare apparatuur) speelt ook de elektronenmicroscopie in de routinediagnostiek van virusinfecties geen rol van betekenis.",
            "cite_spans": [],
            "section": "Direct detecteren in pati\u00ebntenmateriaal ::: 1.6.3 Microbiologische diagnostiek: de verschillende benaderingen ::: 1.6 Diagnostiek van infectieziekten",
            "ref_spans": []
        },
        {
            "text": "Klassiek en het meest gebruikelijk is de isolatie van de ziekteverwekker in kweek en het vervolgens vaststellen van de identiteit (de naam) van het isolaat op basis van een aantal biologische eigenschappen. De isolatie van de meeste bacteri\u00ebn, fungi en enkele parasieten kan op niet-levende voedingsbodems plaatsvinden, voor virussen is kweek op een gastheercellijn nodig. Om overgroei door contaminanten vanuit de commensale flora te voorkomen, worden media gebruikt die selectief de groei van pathogene micro-organismen bevorderen en ze herkenbaar maken tussen de niet-pathogene flora (electieve media ). Bij virusdiagnostiek is in dit verband de keuze van de gastheercellijnen van belang omdat virussen beperkt zijn in de soorten cellijnen waarin ze goed gedijen. Bij de klassieke kweek tracht men eerst de verwekker in zuivere vorm in handen te krijgen, dat wil zeggen zonder bijkomende microflora (figuur 1.33a) . Eenmaal in reinkweek gebracht, worden bacteri\u00eble isolaten onderzocht op hun morfologie, gramreactie of andere kleuring, groeibehoefte (incl. aerobe versus anaerobe groeimogelijkheden) en getest op een aantal biochemische eigenschapen (bezit van bepaalde enzymen (bijv. oxidase en katalase) en het vermogen om bepaalde substraten om te zetten (bijv. glucosefermentatie)). Bacteri\u00ebn worden routinematig getest op hun gevoeligheid voor antimicrobi\u00eble middelen (figuur 1.33b), waarbij de bacteriesoort bepaalt voor welke serie antibiotica het isolaat wordt onderzocht; niet alle mogelijke combinaties tussen bacteri\u00ebn en antibiotica zijn relevant voor de dagelijkse praktijk (zie verder). Hiertoe wordt\nin vitro nagegaan of er groeiremming optreedt bij antibioticaconcentraties die klinisch haalbaar zijn. De uitslag is dan gevoelig (sensitive, S of +), verminderd gevoelig (intermediate, I of +/\u2013), of ongevoelig (resistant, R of \u2013).",
            "cite_spans": [],
            "section": "Isolatie en identificatie op basis van biologische eigenschappen ::: 1.6.3 Microbiologische diagnostiek: de verschillende benaderingen ::: 1.6 Diagnostiek van infectieziekten",
            "ref_spans": [
                {
                    "start": 910,
                    "end": 915,
                    "mention": "1.33a",
                    "ref_id": null
                },
                {
                    "start": 1384,
                    "end": 1389,
                    "mention": "1.33b",
                    "ref_id": null
                }
            ]
        },
        {
            "text": "Voor bepaalde fungi, zoals gist, zijn gevoeligheidstests voorhanden, voor de andere ziekteverwekkers zijn deze (nog) niet beschikbaar of worden ze, gezien hun complexiteit, niet of nauwelijks toegepast.",
            "cite_spans": [],
            "section": "Isolatie en identificatie op basis van biologische eigenschappen ::: 1.6.3 Microbiologische diagnostiek: de verschillende benaderingen ::: 1.6 Diagnostiek van infectieziekten",
            "ref_spans": []
        },
        {
            "text": "Virussen hebben evenzeer een bruikbaar biologisch effect: zoals besproken in paragraaf 1.3.1 kunnen zij geschikte levende cellen infecteren. Wanneer pati\u00ebntenmateriaal op geschikte levende cellen wordt gebracht, kunnen die na \u00e9\u00e9n of meer dagen duidelijke microscopische verschijnselen vertonen van een virusinfectie, of zelfs compleet te gronde gaan (het cytopathogeen effect ). Het soort cytopathogeen effect geeft al een belangrijke aanwijzing over de aard van het virus dat in het pati\u00ebntenmateriaal aanwezig was. Bij virusisolaten wordt voor de definitieve identificatie veelal gebruikgemaakt van specifieke fluorescerende antisera, waarmee met zekerheid de identiteit van het ge\u00efsoleerde virus kan worden vastgesteld (zoals hiervoor beschreven bij de directe detectie; zie figuur 1.34). Ook voordat een cytopathogeen effect zichtbaar wordt, is met behulp van fluorescerende antistoffen vaak al viraal antigeen in de cellen aantoonbaar (\u2018blinde fluorescentie \u2019, een beproefde methode om sneller een resultaat te verkrijgen).",
            "cite_spans": [],
            "section": "Isolatie en identificatie op basis van biologische eigenschappen ::: 1.6.3 Microbiologische diagnostiek: de verschillende benaderingen ::: 1.6 Diagnostiek van infectieziekten",
            "ref_spans": [
                {
                    "start": 785,
                    "end": 789,
                    "mention": "1.34",
                    "ref_id": null
                }
            ]
        },
        {
            "text": "Deze kweektechnieken zijn van grote waarde in de microbiologische diagnostiek, speciaal door hun hoge sensitiviteit en specificiteit. Bovendien heeft men dan een isolaat in handen dat voor nader onderzoek bewaard kan worden. Een ander voordeel is dat het kweken veelal betrekkelijk ongericht kan worden uitgevoerd en dat dus vele verschillende micro-organismen potentieel kunnen worden gedetecteerd. Tegenover die grote voordelen staat vooral de tijd die het kweekproces vergt. Die bedraagt enkele dagen tot weken en is daarom kostbaar. Een tweede beperking, die geldt voor vrij veel virussen, is dat het erg moeilijk of zelfs onmogelijk kan zijn om ze in kweek te brengen; voor enkele pathogene bacteriesoorten geldt dit evenzeer. In de routinediagnostiek van virussen is de rol van de kweek inmiddels overgenomen door nucle\u00efnezuurtechnieken (zie verder) maar in de bacteriologie is de kweek nog van centrale betekenis.",
            "cite_spans": [],
            "section": "Isolatie en identificatie op basis van biologische eigenschappen ::: 1.6.3 Microbiologische diagnostiek: de verschillende benaderingen ::: 1.6 Diagnostiek van infectieziekten",
            "ref_spans": []
        },
        {
            "text": "De ontwikkelingen in de DNA-technologie maken het tegenwoordig mogelijk microbieel DNA (of RNA) in pati\u00ebntenmateriaal aan te tonen met een hoge gevoeligheid en specificiteit; veelal wordt gewerkt met specifieke probes (korte stukjes enkelstrengs DNA of DNA die complementair zijn met nucleotidensequenties in het genoom van het op te sporen micro-organisme) en wordt het microbieel nucle\u00efnezuur in het monster eerst vermenigvuldigd via de polymerasekettingreactie (polymerase chain reaction, PCR) of een andere wijze van amplificatie van nucle\u00efnezuurketens. Omdat de coderende nucle\u00efnezuursequenties volledig bepalend zijn voor de aard en eigenschappen van ieder organisme, is daarmee ten aanzien van de specificiteit van een bepaling vrijwel het maximale haalbaar. Daarnaast kunnen deze tests redelijk snel en effici\u00ebnt worden uitgevoerd in een laboratorium. Ook zijn de aan het pati\u00ebntenmateriaal gestelde eisen minder hoog: alleen de nucle\u00efnezuursequentie moet intact blijven, biologische eigenschappen of morfologie van cellen zijn niet relevant. Om deze redenen is het begrijpelijk dat nucle\u00efnezuurdetectie bij een pathogeen (vaak aangeduid als \u2018moleculaire diagnostiek \u2019) een belangrijke rol speelt in de microbiologie. Op deze wijze kunnen ook micro-organismen worden opgespoord die we nog niet in kweek kunnen brengen. Een groot deel van de virusdiagnostiek is tegenwoordig op deze methode gebaseerd. Ook in de diagnostiek van bacteri\u00eble en parasitaire verwekkers wordt steeds vaker gebruikgemaakt van deze benadering. Met nucle\u00efnezuuramplificatie kan bovendien bepaald worden hoeveel (genoomequivalenten van het) agens er in het monster aanwezig was (figuur 1.35). De sensitiviteit van de PCR wordt in de praktijk beperkt door stoffen in pati\u00ebntenmonsters die de amplificatiereactie kunnen remmen. Een nadeel van deze benadering is dat de gevoeligheid voor antimicrobi\u00eble middelen en eventuele andere relevante eigenschappen van het micro-organisme nog niet in \u00e9\u00e9n test gevangen worden, zodat isolatie van de verwekker alsnog nodig is. Bovendien dient men steeds van tevoren te bepalen op welke pathogene micro-organismen het onderzoek zal worden gericht. Onverwachte pathogenen worden niet opgespoord. Als er zeer veel mogelijkheden zijn, moeten dus zeer veel sequenties gezocht worden (multiplex PCR). Ten slotte zijn nucle\u00efnezuuramplificatiemethoden gevoelig voor contaminatie met exogeen DNA/RNA en worden er soms klinisch niet-relevante, lage aantallen micro-organismen mee opgespoord.",
            "cite_spans": [],
            "section": "Detectie van microbieel nucle\u00efnezuur ::: 1.6.3 Microbiologische diagnostiek: de verschillende benaderingen ::: 1.6 Diagnostiek van infectieziekten",
            "ref_spans": [
                {
                    "start": 1667,
                    "end": 1671,
                    "mention": "1.35",
                    "ref_id": null
                }
            ]
        },
        {
            "text": "De DNA-technologie is van grote waarde gebleken bij het vaststellen van de klonaliteit van infecties in een gemeenschap. Genotypering maakt ook gebruik van de PCR en van zogenoemde restrictie-enzymen (van nature in micro-organismen voorkomende enzymen die vreemd DNA afbreken) die DNA-moleculen op specifieke plaatsen kunnen knippen. Door de zo verkregen DNA-fragmenten in een gel te brengen en in een elektrisch veld op grootte van elkaar te scheiden, ontstaan unieke bandenpatronen die men ook wel microbi\u00eble\nfingerprints\nnoemt (figuur 1.36). Ook is het mogelijk van stukjes microbieel DNA de exacte basenvolgorde te bepalen (\u2018sequencen\u2019), waardoor de genetische verwantschap nog meer in detail kan worden bestudeerd. Voor bacteri\u00ebn en eukaryote cellen wordt gebruikgemaakt van\nmultilocus sequence typing (MLST). Daarbij wordt gezocht naar polymorfismen in een beperkt aantal (5-10) zogenoemde huishoudgenen, dat zijn genen die in alle cellen van de soort voorkomen en betrokken zijn bij hun metabolisme. Aan de hand van puntmutaties in dergelijke genen kunnen met MLST nauwkeurig de fylogenetische relaties tussen diverse isolaten binnen dezelfde soort worden vastgesteld.",
            "cite_spans": [],
            "section": "Detectie van microbieel nucle\u00efnezuur ::: 1.6.3 Microbiologische diagnostiek: de verschillende benaderingen ::: 1.6 Diagnostiek van infectieziekten",
            "ref_spans": [
                {
                    "start": 538,
                    "end": 542,
                    "mention": "1.36",
                    "ref_id": null
                }
            ]
        },
        {
            "text": "Ten slotte is nucle\u00efnezuurdetectie de basis voor de nauwkeurige kwantificering van pathogenen bij chronische infecties (bijv. de zogenoemde\nviral load van hiv, die wordt bepaald door de hoeveelheid hiv-RNA-genoomequivalenten in plasma te meten). Ook bij het microbiologisch monitoren van reactiverende (herpes)virusinfecties bij bepaalde groepen immuungecompromitteerde pati\u00ebnten zijn kwantitatieve PCR\u2019s zeer belangrijk gebleken voor het klinisch beleid.",
            "cite_spans": [],
            "section": "Detectie van microbieel nucle\u00efnezuur ::: 1.6.3 Microbiologische diagnostiek: de verschillende benaderingen ::: 1.6 Diagnostiek van infectieziekten",
            "ref_spans": []
        },
        {
            "text": "De resistentie van hiv voor antiretrovirale middelen wordt bepaald op grond van sequentieanalyses van het virus uit de pati\u00ebnt; bepaalde mutaties in het virusgenoom correleren met de verminderde gevoeligheid voor de anti-hivmiddelen.",
            "cite_spans": [],
            "section": "Detectie van microbieel nucle\u00efnezuur ::: 1.6.3 Microbiologische diagnostiek: de verschillende benaderingen ::: 1.6 Diagnostiek van infectieziekten",
            "ref_spans": []
        },
        {
            "text": "Nieuwe benaderingen in de microbiologische diagnostiek maken gebruik van massaspectrometrie , waarbij ge\u00efoniseerde fragmenten van bijvoorbeeld bacteri\u00ebn een massaspectrum genereren dat door koppeling aan een databank direct geanalyseerd kan worden. Een andere fysische methode, ramanspectroscopie , analyseert het spectrum van gereflecteerd laserlicht, dat voor diverse soorten micro-organismen specifieke spectra oplevert die bruikbaar zijn voor identificatie en zelfs typering binnen de soort. Dergelijke analysemethoden kosten slechts seconden tot minuten. Deze en vergelijkbare ontwikkelingen kunnen vooral de snelheid en efficiency van het microbiologisch onderzoek verder verbeteren.",
            "cite_spans": [],
            "section": "Specifieke fysische spectra ::: 1.6.3 Microbiologische diagnostiek: de verschillende benaderingen ::: 1.6 Diagnostiek van infectieziekten",
            "ref_spans": []
        },
        {
            "text": "Gebruikmaking van de immuunreactie van de gastheer is een principieel andere, indirecte, benadering in vergelijking met de voorafgaande methoden van diagnostiek: niet het micro-organisme wordt aangetoond maar de immuunreactie van de gastheer tegen een pathogeen. De humorale immuunrespons, dat wil zeggen de productie van specifieke antistoffen, wordt hiervoor het meest gebruikt. Specifieke antistoffen van de IgG-, IgM- en IgA-klassen zijn met behulp van gezuiverd microbieel antigeen technisch vrij eenvoudig en goedkoop aan te tonen in het serum van de pati\u00ebnt (elisa, complementbinding, immunofluorescentie, precipitatie en agglutinatiereacties). Deze benadering wordt ook wel de \u2018serologie \u2019 genoemd. Een ander voordeel is dat serologie een diagnose mogelijk maakt zelfs als het oorzakelijke pathogeen al uit de gastheer verdwenen is; eenmaal gevormde antistoffen blijven immers lang, soms levenslang, in serum aantoonbaar. Tegenover deze voordelen staan echter ook beperkingen van de serologie. Ten eerste is er altijd tijd nodig voordat een immuunreactie meetbaar wordt; een paar weken vanaf het begin van de infectie gerekend, korter als men rekent vanaf het ontstaan van ziekteverschijnselen. Bij het begin van een infectieziekte kan deze benadering meestal nog geen uitsluitsel geven. Ten tweede is de relatie tussen aangetoonde antistoffen en actuele klinische ziekte is niet zonder meer evident: die antistoffen kunnen immers ook zijn voortgekomen uit een infectie op een eerder moment. Detectie van pathogeenspecifieke antistoffen van de IgM-klasse, die vooral bij de primaire respons worden gevormd, duidt op een recente infectie; ook het aantonen van een significante titerstijging in gepaarde sera (afgenomen met een interval van twee tot drie weken) is indirect bewijs voor de oorzaak van de infectie. Ten derde kunnen ernstig verlopende infecties juist voortkomen uit een onvermogen van de gastheer om een beschermende immuunrespons te genereren; bij immuungecompromitteerde gastheren is serologie meestal dan ook niet mogelijk. Ten slotte kunnen zogenoemde kruisreacties , voortkomend uit analoge antigene structuren bij andere micro-organismen, de interpretatie van de immuunrespons bemoeilijken. Naast de humorale immuunrespons wordt tegenwoordig ook gebruikgemaakt van de cellulaire respons als diagnosticum.\nIn vitro kunnen bloedlymfocyten getest worden door stimulatie met specifieke antigenen, waarbij de productie van interferon-? door de lymfocyten als maat voor de reactiviteit geldt (IGRA:\nInterferon Gamma Release Assay). Dit gebeurt tegenwoordig routinematig om de diagnose tuberculose te bevestigen.\nIn vivo gebeurt dit van oudsher door de mantouxreactie, een cellulaire immuunreactie in de huid tegen tuberculineantigeen, die aanwijzingen geeft voor besmetting met en infectie door\nMycobacterium tuberculosis.",
            "cite_spans": [],
            "section": "Immuunreactie van de gastheer ::: 1.6.3 Microbiologische diagnostiek: de verschillende benaderingen ::: 1.6 Diagnostiek van infectieziekten",
            "ref_spans": []
        },
        {
            "text": "Bij de interpretatie van een laboratoriumuitslag gaat het vooral om de voorspellende waarde van een positieve of negatieve bevinding. Deze waarden worden enerzijds bepaald door de gevoeligheid of sensitiviteit (= percentage personen\nmet de ziekte dat door de test wordt opgespoord, dit zijn de juist-positieve uitslagen, de rest is foutnegatief) en de specificiteit (= percentage\nniet-zieke personen dat ook als negatief uit de test rolt, de juist-negatieve uitslagen, de rest is foutpositief) van de gebruikte testmethode, en anderzijds door de prevalentie van de infectieziekte die men ermee wil aantonen of uitsluiten. De positief voorspellende waarde (positive predictive value, PPV) geeft de kans aan dat iemand met een positieve testuitslag ook werkelijk aan de ziekte lijdt, terwijl de negatief voorspellende waarde (negative predictive value, NPV) de kans weergeeft dat iemand met een negatieve testuitslag de ziekte ook inderdaad niet heeft. De PPV is het aantal juist-positieve uitslagen gedeeld door het aantal juist- en foutpositieve uitslagen (\u00d7100) terwijl de NPV het aantal juist-negatieve uitslagen is, gedeeld door het aantal juist- en foutnegatieve uitslagen (\u00d7100). Gevoeligheid en specificiteit zijn op de eerste plaats eigenschappen van de test zelf, terwijl de prevalentie van de ziekte in de populatie waaruit een pati\u00ebnt afkomstig is, testonafhankelijk is. De prevalentie (in dit kader ook wel de a-priorikans genoemd) heeft echter een grote invloed op de voorspellende waarde, omdat daarmee de onderlinge verhouding tussen juiste en foute uitslagen sterk wordt be\u00efnvloed. Als de prevalentie van de op te sporen ziekte laag is, zoals vaak het geval is bij screeningsonderzoek, heeft men een test met een hoge specificiteit nodig, omdat men anders in de situatie komt dat de meeste positieve uitslagen fout zijn (een lage PPV). Anderzijds zal men veelvoorkomende, ernstige, aandoeningen niet willen missen en heeft men in die situatie behoefte aan een gevoelige test (zo weinig mogelijk foutnegatieven, een hoge NPV).",
            "cite_spans": [],
            "section": "Voorspellende waarde van het resultaat van microbiologisch onderzoek ::: 1.6.3 Microbiologische diagnostiek: de verschillende benaderingen ::: 1.6 Diagnostiek van infectieziekten",
            "ref_spans": []
        },
        {
            "text": "Een van de strategie\u00ebn bij de bestrijding van infectieziekten is de eliminatie van ziekteverwekkers van lichaamsoppervlakken en, na invasie, ook uit het lichaam, met behulp van antimicrobi\u00eble middelen. Centraal in deze strategie is het gebruik van moleculen die\nselectief toxisch zijn voor het pathogene micro-organisme en die niet of nauwelijks schadelijk zijn voor de pati\u00ebnt of gastheer. Antimicrobi\u00eble middelen zijn in dit opzicht te onderscheiden van desinfectantia.\nEen desinfectans is net zo schadelijk voor de gastheercellen als voor het pathogene micro-organisme. Desinfectantia kunnen daarom alleen worden toegepast op de huid (dode, gekeratiniseerde celresten) en sommige ook kortdurend op de slijmvliezen. Desinfectie en sterilisatie komen aan het eind van dit hoofdstuk aan de orde.",
            "cite_spans": [],
            "section": "1.7.1 Inleiding ::: 1.7 Behandeling van infectieziekten",
            "ref_spans": []
        },
        {
            "text": "De selectiviteit van antimicrobi\u00eble middelen berust op hun specifieke interactie met moleculen en enzymsystemen die alleen bij pathogene micro-organismen voorkomen. Het is gemakkelijker gebleken dergelijke moleculen voor bacteri\u00ebn te vinden dan voor de evolutionair dichter bij de mens staande parasieten en fungi. Voor virale infecties heeft men eerst gedetailleerd inzicht moeten verwerven in de replicatie van de diverse virussen om specifieke en selectieve aangrijpingspunten te defini\u00ebren en daarop antivirale moleculen te ontwikkelen die de intracellulaire virusreplicatie kunnen remmen. De selectiviteit is meestal niet absoluut, zodat er in hogere concentraties toch bijwerkingen van deze groep geneesmiddelen bestaan. De marge tussen de werkzame dosis en de toxische dosis, de therapeutische breedte , is voor elke stof anders en wisselt ook per pati\u00ebnt. Als verhouding uitgedrukt noemt men dit de therapeutische ratio . Gebruik van antimicrobi\u00eble middelen levert in ecologische zin steeds een selectiedruk op in het voordeel van die (mutanten van) micro-organismen die verminderd of in het geheel niet gevoelig (meer) zijn voor het toegepaste middel. De verminderd gevoelige populatie overleeft de expositie aan het middel en groeit uit dankzij het selectievoordeel; deze populatie is immers niet of minder gevoelig voor het antimicrobi\u00eble middel in het milieu. Dit levert resistentie op, wat in de kliniek tot falen van de behandeling kan leiden. Als resistente klonen van micro-organismen zich kunnen vermenigvuldigen en verspreiden (expansie) van mens tot mens, ontstaan er lokale uitbraken van resistentie, epidemie\u00ebn of zelfs pandemie\u00ebn met resistente micro-organismen (figuur 1.37). Preventie van resistentie vraagt enerzijds om prudent gebruik van deze middelen en anderzijds om adequate barri\u00e8res tegen de verspreiding van eenmaal geselecteerde resistente klonen. Vooral in ziekenhuizen is antimicrobi\u00eble resistentie een urgent probleem geworden, maar ook in de huisartsenpraktijk kunnen resistentieproblemen ontstaan. Ten slotte blijkt het gebruik van antimicrobi\u00eble middelen in de bio-industrie ook tot expansie van resistente micro-organismen te leiden, die soms worden overgebracht naar de humane sector: resistentie als een zo\u00f6notische bedreiging!",
            "cite_spans": [],
            "section": "1.7.1 Inleiding ::: 1.7 Behandeling van infectieziekten",
            "ref_spans": [
                {
                    "start": 1692,
                    "end": 1696,
                    "mention": "1.37",
                    "ref_id": null
                }
            ]
        },
        {
            "text": "Antimicrobi\u00eble middelen dienen op de plaats van de infectie te komen om daar hun werking te kunnen uitoefenen. Orale of parenterale toediening van antimicrobi\u00eble middelen, de opname in en verspreiding van deze middelen door het lichaam en ook de wijze waarop ze weer worden uitgescheiden of afgebroken in het lichaam, zijn het onderwerp van de farmacokinetiek . Voor oraal toe te dienen middelen is het bijvoorbeeld van belang hoeveel van het toegediende middel wordt opgenomen via de tractus digestivus en in de bloedbaan beschikbaar komt (bioavailability). Een andere belangrijke farmacokinetische eigenschap is de verdeling van antimicrobi\u00eble middelen over de diverse lichaamscompartimenten, bijvoorbeeld de mate waarin ze kunnen doordringen in weefsels en cellen. Dit gegeven is voor de behandeling van intracellulair levende of zich replicerende verwekkers (Chlamydia,\nMycobacteriae, virussen) uiteraard van doorslaggevende betekenis. Middelen die goed in cellen en weefsels doordringen hebben meestal een meer lipofiel karakter dan middelen die alleen in de waterfase buiten de cellen kunnen komen; zij passeren gemakkelijk de lipidemembranen van cellen. Dergelijke middelen hebben dan ook een veel groter verdelingsvolume in het menselijk lichaam dan de hydrofiele antimicrobi\u00eble middelen. Een bijzondere barri\u00e8re voor geneesmiddelen is de bloed-hersenbarri\u00e8re; veel antimicrobi\u00eble middelen dringen slecht door deze barri\u00e8re heen en zijn daarom niet geschikt voor de behandeling van meningitis of andere infecties in het centraal zenuwstelsel. Veel middelen worden onveranderd weer uitgescheiden via de nier (renale klaring), of via de lever en galwegen. Sommige middelen worden geheel of gedeeltelijk afgebroken in het lichaam, waarbij metabolieten ontstaan. Van dit fenomeen wordt onder meer gebruikgemaakt om zogenoemde pro-drugs toe te dienen, die pas na modificatie in het lichaam (meestal in de lever) actieve stoffen opleveren.",
            "cite_spans": [],
            "section": "1.7.2 Farmacokinetiek en farmacodynamiek ::: 1.7 Behandeling van infectieziekten",
            "ref_spans": []
        },
        {
            "text": "De farmacodynamiekfarmacodynamiek beschrijft het effect van het middel op de verwekkers\nin vivo in relatie tot de farmacokinetische eigenschappen ervan. Antimicrobi\u00eble middelen zijn grofweg te verdelen in twee farmacodynamische categorie\u00ebn:",
            "cite_spans": [],
            "section": "1.7.2 Farmacokinetiek en farmacodynamiek ::: 1.7 Behandeling van infectieziekten",
            "ref_spans": []
        },
        {
            "text": "\nMiddelen waarbij het antimicrobi\u00eble effect direct afhangt van de te bereiken concentratie. Hoe hoger de concentratie die in de infectiehaard bereikt wordt, des te groter het antimicrobi\u00eble effect. Minder belangrijk is hoe lang de concentratie van het middel boven de miniaal remmende concentratie voor het desbetreffende micro-organisme blijft. Hoge doses met langere intervallen zijn het meest effectief.Middelen waarbij het antimicrobi\u00eble effect niet groter wordt naarmate men de concentratie verhoogt, zo lang deze maar hoger dan de minimaal remmende concentratie blijft. Bij deze middelen moet men ervoor zorgen dat, door voldoende frequent te doseren of door continue infusie, de tijd dat de weefselconcentratie van het middel onder de minimaal remmende concentratie voor het desbetreffende micro-organisme is, zo kort mogelijk is.\n",
            "cite_spans": [],
            "section": "1.7.2 Farmacokinetiek en farmacodynamiek ::: 1.7 Behandeling van infectieziekten",
            "ref_spans": []
        },
        {
            "text": "Zowel de farmacokinetische als de farmacodynamische aspecten zijn belangrijk bij de afweging welk geneesmiddel in welke dosis en met welke frequentie gegeven moet worden en hoe lang de behandeling moet duren. In deze afweging speelt de (weerstand van de) gastheer ook een rol, en daarnaast het risico op het optreden van bijwerkingen, waaronder selectie en verspreiding van resistente micro-organismen. Ten slotte speelt ook de kosteneffectiviteit van een behandeling een rol bij het maken van een keuze.",
            "cite_spans": [],
            "section": "1.7.2 Farmacokinetiek en farmacodynamiek ::: 1.7 Behandeling van infectieziekten",
            "ref_spans": []
        },
        {
            "text": "Antibiotica zijn natuurlijk voorkomende stoffen die door micro-organismen (meestal schimmelsoorten) zelf geproduceerd worden en die in lage concentraties (mg/l bereik) andere soorten micro-organismen in hun groei kunnen remmen (statische werking) of zelfs doden (cide werking). De werkzaamheid wordt gewoonlijk uitgedrukt in minimaal remmende (inhibitory) concentraties (MRC\u2019s of MIC\u2019s) en minimaal cide concentraties (bactericide, MBC\u2019s, fungicide, MFC\u2019s), die\nin vitro in het laboratorium zijn vast te stellen. Chemotherapeutica zijn volledig synthetisch bereide stoffen, zonder in de natuur voorkomende analoga, met een antimicrobi\u00eble werking. Aangezien antibiotica tegenwoordig veelal synthetisch worden geproduceerd, of althans deels chemisch gewijzigd, is het onderscheid tussen antibiotica en chemotherapeutica vervaagd.",
            "cite_spans": [],
            "section": "1.7.3 Antibacteri\u00eble therapie: antibiotica en chemotherapeutica ::: 1.7 Behandeling van infectieziekten",
            "ref_spans": []
        },
        {
            "text": "Het arsenaal van antimicrobi\u00eble middelen is het grootst voor pathogene bacteri\u00ebn. De belangrijkste specifieke aangrijpingspunten (drug targets) van de antibacteri\u00eble middelen zijn te vinden in de bacteri\u00eble DNA- of RNA-synthese, de eiwitsynthese door de ribosomen, de functie van de cytoplasmamembraan en,\nlast but not least, de synthese van de celwand om de bacterie heen (figuur 1.38).",
            "cite_spans": [],
            "section": "1.7.3 Antibacteri\u00eble therapie: antibiotica en chemotherapeutica ::: 1.7 Behandeling van infectieziekten",
            "ref_spans": [
                {
                    "start": 381,
                    "end": 385,
                    "mention": "1.38",
                    "ref_id": null
                }
            ]
        },
        {
            "text": "De penicillinen, cefalosporinen en carbapenems behoren tot de zogenoemde b\u00e8talactamantibiotica\n, de meest gebruikte antibiotica ter wereld. Deze moleculen hebben de b\u00e8talactamring gemeen (figuur 1.39) en binden zich aan de enzymen die de peptidoglycaanmatrix van de celwand synthetiseren; deze enzymen worden daarom als\npenicillin-binding proteins\n(PBP\u2019s) aangeduid. Gezien de aard van hun werking is de activiteit van b\u00e8talactams het grootst op sneldelende cellen, terwijl bacteri\u00ebn die in een biofilm leven en zich daar nauwelijks delen, ongevoelig zijn voor de inwerking van b\u00e8talactams. B\u00e8talactamantibiotica zijn goed in water oplosbare, hydrofiele moleculen die niet zo gemakkelijk doordringen in de humane cel, zodat infecties door intracellulair levende bacteri\u00ebn om die reden veelal niet goed met b\u00e8talactams behandeld kunnen worden.",
            "cite_spans": [],
            "section": "1.7.3 Antibacteri\u00eble therapie: antibiotica en chemotherapeutica ::: 1.7 Behandeling van infectieziekten",
            "ref_spans": [
                {
                    "start": 195,
                    "end": 199,
                    "mention": "1.39",
                    "ref_id": null
                }
            ]
        },
        {
            "text": "De werkzaamheid van antimicrobi\u00eble middelen wordt ook uitgedrukt in een per antibioticum wisselend spectrum, dat de soorten micro-organismen omvat waartegen het middel gewoonlijk werkzaam is, en dus ook aangeeft welke soorten intrinsiek niet (voldoende) gevoelig zijn. Intrinsieke resistentie berust op het afwezig zijn van de juiste targetmoleculen of op het niet bereiken van een voldoende hoge concentratie van het middel in de bacterie (te geringe influx- of actief effluxmechanisme), of op het onwerkzaam maken van het middel door bacteri\u00eble enzymen (b\u00e8talactamasen, aminoglycosidemodificerende enzymen). Micro-organismen kunnen ook resistent worden door mutatie in hun targetmoleculen, of door acquisitie van de genetische informatie voor andere enzymen (PBP\u2019s), die de functie van hun eigen enzymen kunnen overnemen. De informatie voor bovengenoemde antibiotica-inactiverende enzymen is eveneens overdraagbaar gebleken. De verschillende mechanismen van genoverdracht werden eerder in dit hoofdstuk beschreven.",
            "cite_spans": [],
            "section": "1.7.3 Antibacteri\u00eble therapie: antibiotica en chemotherapeutica ::: 1.7 Behandeling van infectieziekten",
            "ref_spans": []
        },
        {
            "text": "Het scala van bruikbare antifungale middelen is beperkt. Deze middelen grijpen in op de synthese of functie van de cytoplasmamembraan (vooral op de voor fungi specifieke ergosterolen) of op de nucle\u00efnezuursynthese. De azolen (fluconazol, miconazol, itraconazol, voriconazol) en de polyenen (amfotericine B en nystatine) behoren tot de eerste groep, de pyrimidinen (flucytosine) en de benzofuranen (griseofulvine) tot de tweede. Met uitzondering van de polyenen zijn ze slechts fungistatisch, terwijl de fungicide polyenen een geringe therapeutische breedte hebben (nystatine is daardoor alleen uitwendig bruikbaar). Een relatief nieuwe klasse antifungale middelen zijn de echinocandinen (caspofungine (figuur 1.40), anidulafungine, micafungine), middelen die de synthese van b\u00e8taglucaan in de celwand remmen; ze zijn fungicide voor gistsoorten en fungistatisch voor aspergillussoorten. De selectiviteit bij al deze antifungale middelen is geringer dan bij de antibacteri\u00eble middelen, zodat bijwerkingen vaker worden gezien.",
            "cite_spans": [],
            "section": "1.7.4 Antifungale therapie ::: 1.7 Behandeling van infectieziekten",
            "ref_spans": [
                {
                    "start": 709,
                    "end": 713,
                    "mention": "1.40",
                    "ref_id": null
                }
            ]
        },
        {
            "text": "De aard van een virusinfectie, die in hoge mate afhankelijk is van het metabolisme van de gastheercel, maakt dat aangrijpingspunten voor gerichte (specifieke) behandeling schaars zijn. Immers, processen remmen die ook voor de gastheercel zelf van belang zijn, leidt snel tot toxische effecten van de behandeling. Gelukkig is het, door toenemend inzicht in de moleculaire details van de virusreplicatie, nu vaak mogelijk virusspecifieke processen te herkennen waarop therapie gericht kan worden. Vaak betreft dit processen die afhankelijk zijn van viraal gecodeerde enzymen en zoals uit de beschrijving van de virusreplicatie bleek, betreft dit vaak specifieke stappen in het nucle\u00efnezuurmetabolisme. In figuur 1.41 zijn de nu beschikbare aangrijpingspunten weergegeven met de middelen die daarop gericht zijn bij verschillende virusinfecties. De meeste remmers zijn slechts werkzaam tegen specifieke virussen en hebben dus een smal spectrum. Er is in de jaren negentig van de vorige eeuw veel vooruitgang geboekt met het onderzoek naar remmers van de hiv-replicatie, waardoor momenteel tegen die infectie een indrukwekkend aantal antivirale middelen beschikbaar is. Dat betreft zelfs verschillende categorie\u00ebn middelen. Er is geen reden om aan te nemen dat hiv uitzonderlijk is wat de mogelijkheden van antivirale therapie betreft. Ook tegen hepatitis B en C, herpesvirussen en influenzavirus bestaat inmiddels een zeer werkzame behandeling, maar tegen veel andere virusinfecties nog niet of nauwelijks. Soms is ook de pathogenese van virusinfecties een beperking, in de zin dat de klinische verschijnselen pas optreden als de replicatie al is opgehouden en dus vooral immunopathologisch van aard zijn.",
            "cite_spans": [],
            "section": "1.7.5 Antivirale therapie  ::: 1.7 Behandeling van infectieziekten",
            "ref_spans": [
                {
                    "start": 710,
                    "end": 714,
                    "mention": "1.41",
                    "ref_id": null
                }
            ]
        },
        {
            "text": "Resistentie tegen de antivirale middelen treedt evenzeer op en berust op dezelfde principes (selectie van mutanten met verminderde gevoeligheid). Bij de behandeling van hiv-infecties is men inmiddels overgegaan op combinatietherapie\u00ebn van twee of drie middelen: bij voorkeur middelen met verschillende aangrijpingspunten, om resistentie te voorkomen en een beter antiviraal effect te bereiken. Deze intensieve vorm van hiv-therapie is zeer succesvol gebleken in het onderdrukken van de hiv-replicatie en het voorkomen van resistente hiv-varianten, Aanvankelijk vaak optredende bijwerkingen zijn door het grote arsenaal van nieuwe middelen inmiddels veel minder een probleem. Dergelijke combinatietherapie\u00ebn worden van oudsher overigens ook bij andere infectieziekten (bijv. tuberculose) toegepast. Steeds beoogt men daarmee het antimicrobi\u00eble effect van de behandeling te verhogen en/of het risico op het ontwikkelen van resistentie te verkleinen.",
            "cite_spans": [],
            "section": "1.7.5 Antivirale therapie  ::: 1.7 Behandeling van infectieziekten",
            "ref_spans": []
        },
        {
            "text": "Bij de antiparasitaire middelen moet onderscheid worden gemaakt tussen de middelen die werkzaam zijn tegen protozoaire parasieten en die tegen worminfecties; ectoparasieten worden weer met geheel andere middelen bestreden. Het merendeel van de antiprotozoaire middelen grijpt aan in de nucle\u00efnezuursynthese van deze parasieten, terwijl de meeste middelen gericht tegen wormen ingrijpen op de glycolyse of op de functie van het neuromusculaire systeem van deze parasieten. Ook bij deze middelen is de specificiteit beperkt en kan resistentie ten gevolge van mutatie en selectie optreden. Sommige middelen zijn zelfs werkzaam tegen zowel parasieten als schimmels (bijv. amfotericine B) of tegen parasieten en bacteri\u00ebn (bijv. metronidazol). Gezien de diversiteit van deze middelen komen zij aan bod bij de in de volgende hoofdstukken beschreven parasitaire infecties. Zie voor meer gedetailleerde informatie over de in Nederland gebruikt antiparasitaire middelen\nwww.parasitologie.nl, www.rivm.nl/cib/infectieziekten-A-Z/richtlijnen/ en www.swab.nl.",
            "cite_spans": [],
            "section": "1.7.6 Antiparasitaire therapie ::: 1.7 Behandeling van infectieziekten",
            "ref_spans": []
        },
        {
            "text": "Voor een goed inzicht in het voorkomen van infectieziekten onder de bevolking is surveillance een eerste vereiste. Onder surveillance verstaan we het systematisch en continu opsporen van relevante infectieziekten in de populatie, analyse van de geregistreerde gegevens en rapportage van de bevindingen aan degenen die ge\u00ebigende preventieve maatregelen kunnen nemen. Voor een aantal (besmettelijke) infectieziekten is daartoe bij wet een meldingsplicht voor de behandelend arts van kracht. Deze wet, de Wet publieke gezondheid, verplicht de behandelend arts of het laboratorium om bij het vaststellen (soms al bij vermoeden) van een bepaalde infectieziekte deze onverwijld te melden bij de lokale Gemeentelijke Gezondheidsdienst (GGD; de lijst van meldingsplichtige ziekten kan over de tijd af en toe wisselen, raadpleeg de GGD). Besmettelijke pati\u00ebnten kunnen, als zij een aanmerkelijk gevaar voor anderen opleveren, op basis van deze wet ook verplicht ge\u00efsoleerd worden (= eliminatie van de bron). In tabel 1.21 staan de in 2008 en 2009 aangegeven infectieziekten vermeld. Bedacht moet worden dat niet alle voorkomende ziektegevallen ook als zodanig worden herkend en opgespoord en dat niet alle herkende gevallen ook worden aangegeven (onderrapportage), zodat de werkelijke aantallen beduidend hoger kunnen zijn.",
            "cite_spans": [],
            "section": "1.8.1 Surveillance ::: 1.8 Preventie van infectieziekten",
            "ref_spans": [
                {
                    "start": 1008,
                    "end": 1012,
                    "mention": "1.21",
                    "ref_id": null
                }
            ]
        },
        {
            "text": "Naast de surveillance van meldingsplichtige ziekten wordt in Nederland ook het gebruik van antibiotica in de huisartsenpraktijk en in het ziekenhuis bijgehouden. Samen met gegevens over het voorkomen van resistente micro-organismen worden deze gegevens jaarlijks gepubliceerd (NethMap, zie www.swab.nl). Ten slotte stelt een representatief deel van de Nederlandse medisch-microbiologische laboratoria hun uitslagen ter beschikking van het Centrum voor Infectieziektenbestrijding (Cib, onderdeel van het Rijksinstituut voor Volksgezondheid en Milieu; RIVM), dat daarmee epidemiologische analyses kan uitvoeren van het voorkomen van ziekteverwekkers en hun resistentie tegen antimicrobi\u00eble middelen in Nederland. Resistentiesurveillance is ook op Europees niveau geregeld (zie:\nwww.rivm.nl/earss/). Het antibioticabeleid en het infectiepreventiebeleid kunnen daarmee worden bijgesteld als blijkt dat er ongewenste trends optreden in de resistentie tegen antibiotica.",
            "cite_spans": [],
            "section": "1.8.1 Surveillance ::: 1.8 Preventie van infectieziekten",
            "ref_spans": []
        },
        {
            "text": "Door actieve of passieve vaccinatie kan het aantal voor een bepaalde infectieziekte gevoelige individuen in de bevolking drastisch worden verminderd; daarmee kan een infectieziekte zelfs geheel worden geweerd uit de samenleving. Het Rijksvaccinatieprogramma (RVP) in Nederland slaagt erin een groot percentage (> 90%) kinderen van elke jaarklasse te beschermen tegen de belangrijkste, vroeger endemisch voorkomende infectieziekten (difterie, kinkhoest, tetanus, poliomyelitis (DKTP-cocktail )) en tegen bof, mazelen en rubella (BMR-cocktail ); in 1994 werd een vaccin tegen invasieve infecties door\nH. influenzae type B aan het RVP toegevoegd. Sinds 2002 worden alle jongeren gevaccineerd tegen\nNeisseria meningitidis (groep C) en in 2006 werd vaccinatie van kinderen tegen invasieve infectie met\nStreptococcus pneumoniae op de kinderleeftijd opgenomen in het RVP (NB Dit vaccin is niet gericht op preventie van invasieve pneumokokkeninfecties op oudere leeftijd; daarvoor is een anders samengesteld vaccin nodig). Ten slotte werd in 2009 vaccinatie van 12-jarige meisjes tegen het humaan papillomavirus in het RVP opgenomen met het oog op het voorkomen van baarmoederhalskanker op latere leeftijd. De verwachting is dat het RVP de komende jaren verder zal worden uitgebreid met vaccinaties tegen rotavirus, varicellazostervirus en hepatitis A- en hepatitis B-virus; vaccinatie tegen serogroep-B-meningokokken is ook een wens. Bij het besluit vaccins op te nemen in het RVP spelen diverse overwegingen een rol: er dient een effectief vaccin te zijn (solide immuniteit die lang aanhoudt bij > 90% van de ge\u00ebnte personen) met een gering risico van ernstige bijwerkingen. Daarnaast dient de ziekte algemeen voor te komen onder de bevolking en de preventie ervan dient ten opzichte van andere preventieve strategie\u00ebn kosteneffectief te zijn. Naast het RVP worden andere vaccins toegepast bij bepaalde groepen personen met een verhoogd risico, bijvoorbeeld reizigers naar de tropen (zie hoofdstuk 10.1007/978-90-313-7944-6_19) en de jaarlijkse vaccinatie tegen seizoensgriep voor personen met een verhoogd risico (tabel 1.22). Bij een influenzapandemie met een nieuwe virulente influenzavirusstam kunnen ook andere groepen in de bevolking in aanmerking komen voor vaccinatie. Voor parasitaire (malaria) en fungale infecties heeft de zoektocht naar vaccins helaas nog geen praktisch resultaat opgeleverd. Immunisatie tegen de opportunistische pathogene bacteriesoorten uit de commensale microflora is ook nog niet mogelijk. Ook een vaccin dat beschermt tegen infectie met hiv ontbreekt nog.",
            "cite_spans": [],
            "section": "1.8.2 Verhogen weerstand van de bevolking ::: 1.8 Preventie van infectieziekten",
            "ref_spans": [
                {
                    "start": 2115,
                    "end": 2119,
                    "mention": "1.22",
                    "ref_id": null
                }
            ]
        },
        {
            "text": "Desinfectie en sterilisatie spelen een belangrijke rol in de bestrijding van infecties. Desinfectie is een chemisch of fysisch proces dat erop gericht is het risico van besmetting te elimineren; men kan ook spreken van decontaminatie (= ontsmetten). Men kan zowel levenloze objecten desinfecteren als de huid en slijmvliezen; niet alle micro-organismen worden bij dit proces verwijderd of gedood. Naast thermische desinfectie (uitkoken, pasteuriseren: 15 sec. bij 71 \u00b0C) worden chemische middelen als desinfectans ingezet (zie tabel 1.23). Zoals reeds vermeld, maken desinfectantia nauwelijks of geen onderscheid tussen eukaryote en prokaryote cellen. Vaak zijn de eukaryote cellen van de mens zelfs gevoeliger voor deze stoffen dan de micro-organismen waartegen ze worden ingezet. De werkzaamheid van desinfectantia wordt be\u00efnvloed door het initi\u00eble besmettingsniveau, de pH en de aanwezigheid van organische en anorganische moleculen die de werking kunnen tegengaan, en de concentratie en inwerktijd van het agens.",
            "cite_spans": [],
            "section": "1.8.3 Desinfectie en sterilisatie ::: 1.8 Preventie van infectieziekten",
            "ref_spans": [
                {
                    "start": 533,
                    "end": 537,
                    "mention": "1.23",
                    "ref_id": null
                }
            ]
        },
        {
            "text": "Sterilisatie is er wel op gericht al het leven van een object te elimineren; in praktische zin wordt een object als steriel beschouwd indien de kans op aanwezigheid van levende micro-organismen kleiner is dan 1:1.000.000. Sterilisatie van objecten wordt in de praktijk meestal bereikt door expositie aan stoom van 120 \u00b0C of 134 \u00b0C, maar kan bij hogere temperaturen ook in een droogsterilisator worden bereikt, of door expositie aan het zeer giftige ethyleenoxide, dat een alkylerende werking heeft op DNA en RNA. Ten slotte kan door doorstraling met gammastralen van vaste objecten of door ultrafiltratie van vloeistoffen door membranen met een poriegrootte van 10-20 nanometer steriliteit van het materiaal worden verkregen.",
            "cite_spans": [],
            "section": "1.8.3 Desinfectie en sterilisatie ::: 1.8 Preventie van infectieziekten",
            "ref_spans": []
        },
        {
            "text": "\nMicro-organismen zijn de oudste levensvormen op aarde en zijn overal aanwezig. Zo is de mens steeds gekoloniseerd met een eigen (commensale) microflora.Door mutatie en acquisitie van vreemd DNA/RNA zijn de genetische diversiteit en flexibiliteit van micro-organismen uitzonderlijk groot; zij passen zich gemakkelijk aan veranderende omstandigheden aan.Contacten tussen mens en micro-organismen verlopen meestal zonder schade voor de mens. Sommige contacten leiden wel tot schade, in de vorm van een infectieziekte.Infecties bij de mens worden veroorzaakt door slechts een beperkt aantal soorten micro-organismen (bacteri\u00ebn, virussen, parasieten, gisten en schimmels). De meeste soorten zijn niet in staat de mens ziek te maken.De gevoeligheid voor infectie is sterk afhankelijk van de weerstand van de mens. De weerstand van mensen is zeer wisselend als gevolg van genetische variatie en van levensomstandigheden en andere ziekten.De schade bij een infectieziekte is het gevolg van de directe inwerking van micro-organismen of hun toxinen, maar ook van de ontstekingsreactie en immuunrespons van de mens zelf. Maligne ontaarding van cellen kan ook een effect zijn van een infectie met micro-organismen.De uitingsvormen en het beloop van infecties zijn zeer wisselend, van acute en weinig schadelijke tot traag verlopende en sluipende progressieve ziekten met een fatale afloop.Infectieziekten komen in wisselende frequenties voor. De belangrijkste drijvende kracht (determinant) achter de epidemiologie van infectieziekten is het menselijk handelen.Infectieziekten laten zich in de regel goed diagnosticeren en behandelen met antimicrobi\u00eble middelen. Bij stoornissen in de afweer van de pati\u00ebnt is de diagnostiek moeilijker en het effect van de behandeling vaak geringer.Het veelvuldig gebruik van antimicrobi\u00eble middelen heeft als nadeel dat micro-organismen resistent kunnen worden tegen de werking ervan. Resistentie tegen antimicrobi\u00eble middelen is inmiddels uitgegroeid tot een mondiaal probleem, dat bestreden kan worden door prudent gebruik van deze middelen, in samenhang met maatregelen tegen de verspreiding van resistente klonen of hun resistentiegenen.De preventie van infecties berust op het handhaven van hygi\u00ebnische woon- en leefomstandigheden, op het vaccineren van de bevolking tegen veelvoorkomende besmettelijke ziekten en op het screenen op subklinische infecties.\n",
            "cite_spans": [],
            "section": "Kernpunten ::: 1.8.4 Primaire versus secundaire preventie ::: 1.8 Preventie van infectieziekten",
            "ref_spans": []
        }
    ],
    "ref_entries": {},
    "back_matter": [],
    "bib_entries": {
        "BIBREF0": {
            "title": "",
            "authors": [],
            "year": null,
            "venue": "",
            "volume": "",
            "issn": "",
            "pages": null,
            "other_ids": {
                "DOI": []
            }
        },
        "BIBREF1": {
            "title": "",
            "authors": [],
            "year": null,
            "venue": "",
            "volume": "",
            "issn": "",
            "pages": null,
            "other_ids": {
                "DOI": []
            }
        },
        "BIBREF2": {
            "title": "",
            "authors": [],
            "year": null,
            "venue": "",
            "volume": "",
            "issn": "",
            "pages": null,
            "other_ids": {
                "DOI": []
            }
        },
        "BIBREF3": {
            "title": "",
            "authors": [],
            "year": null,
            "venue": "",
            "volume": "",
            "issn": "",
            "pages": null,
            "other_ids": {
                "DOI": []
            }
        },
        "BIBREF4": {
            "title": "",
            "authors": [],
            "year": null,
            "venue": "",
            "volume": "",
            "issn": "",
            "pages": null,
            "other_ids": {
                "DOI": []
            }
        },
        "BIBREF5": {
            "title": "",
            "authors": [],
            "year": null,
            "venue": "",
            "volume": "",
            "issn": "",
            "pages": null,
            "other_ids": {
                "DOI": []
            }
        },
        "BIBREF6": {
            "title": "",
            "authors": [],
            "year": null,
            "venue": "",
            "volume": "",
            "issn": "",
            "pages": null,
            "other_ids": {
                "DOI": []
            }
        },
        "BIBREF7": {
            "title": "",
            "authors": [],
            "year": null,
            "venue": "",
            "volume": "",
            "issn": "",
            "pages": null,
            "other_ids": {
                "DOI": []
            }
        },
        "BIBREF8": {
            "title": "",
            "authors": [],
            "year": null,
            "venue": "",
            "volume": "",
            "issn": "",
            "pages": null,
            "other_ids": {
                "DOI": []
            }
        },
        "BIBREF9": {
            "title": "",
            "authors": [],
            "year": null,
            "venue": "",
            "volume": "",
            "issn": "",
            "pages": null,
            "other_ids": {
                "DOI": []
            }
        },
        "BIBREF10": {
            "title": "",
            "authors": [],
            "year": null,
            "venue": "",
            "volume": "",
            "issn": "",
            "pages": null,
            "other_ids": {
                "DOI": []
            }
        },
        "BIBREF11": {
            "title": "",
            "authors": [],
            "year": null,
            "venue": "",
            "volume": "",
            "issn": "",
            "pages": null,
            "other_ids": {
                "DOI": []
            }
        },
        "BIBREF12": {
            "title": "",
            "authors": [],
            "year": null,
            "venue": "",
            "volume": "",
            "issn": "",
            "pages": null,
            "other_ids": {
                "DOI": []
            }
        },
        "BIBREF13": {
            "title": "",
            "authors": [],
            "year": null,
            "venue": "",
            "volume": "",
            "issn": "",
            "pages": null,
            "other_ids": {
                "DOI": []
            }
        },
        "BIBREF14": {
            "title": "",
            "authors": [],
            "year": null,
            "venue": "",
            "volume": "",
            "issn": "",
            "pages": null,
            "other_ids": {
                "DOI": []
            }
        },
        "BIBREF15": {
            "title": "",
            "authors": [],
            "year": null,
            "venue": "",
            "volume": "",
            "issn": "",
            "pages": null,
            "other_ids": {
                "DOI": []
            }
        },
        "BIBREF16": {
            "title": "",
            "authors": [],
            "year": null,
            "venue": "",
            "volume": "",
            "issn": "",
            "pages": null,
            "other_ids": {
                "DOI": []
            }
        },
        "BIBREF17": {
            "title": "",
            "authors": [],
            "year": null,
            "venue": "",
            "volume": "",
            "issn": "",
            "pages": null,
            "other_ids": {
                "DOI": []
            }
        },
        "BIBREF18": {
            "title": "",
            "authors": [],
            "year": null,
            "venue": "",
            "volume": "",
            "issn": "",
            "pages": null,
            "other_ids": {
                "DOI": []
            }
        }
    }
}